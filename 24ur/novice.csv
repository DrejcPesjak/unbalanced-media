Url,Naslov,Povzetek,Besedilo
https://www.24ur.com/novice/volitve/odlocitev-2022-tretje-soocenje-na-pop-tv.html,"'Lobističnih lovk v zdravstvu ne moremo regulirati, lahko jih samo odrežemo'","Na tokratnem, že tretjem soočenju, so predstavniki osmih strank, ki jim po zadnjih javnomnenjskih raziskavah Mediane kaže najboljše in imajo možnost za preboj v parlament, delili svoje poglede na zdravstveno politiko. Spregovorili so o svojih kandidatih za zdravstvenega ministra, o načrtih, kako bi odpravili korupcijo v zdravstvu, reševali čakalne dobe in težave s kadrom. Kako pomagati mladim, ki zaradi epidemije preživljajo vse hujše duševne stiske, pa smo vprašali predstavnike podmladkov strank.","Zdravstveni resor je eden najzahtevnejših, lahko je celo ključen pri uspehu nove vlade, zato se morajo o njem, o tem, kdo ga bo vodil, dogovoriti vse koalicijske stranke. Imeli smo že 20 ministrov za zdravje, le trije so zdržali celoten mandat, v povprečju so bili na položaju slabo leto in pol.
Na današnjem soočenju Odločitev 2022 so predstavniki strank, ki jim po zadnjih javnomnenjskih raziskavah Mediane kaže najbolje in imajo možnost za preboj v parlament, predstavili svoj pogled na zdravstveno ureditev v Sloveniji in problematiko zdravstva, ki sega dlje kot samo v zadnjo koronakrizo.
V oddaji smo gostili 16 predstavnikov strank, in sicer Roberta Goloba in Lucijo Tacer (Gibanje Svoboda), Jelko Godec in Andreja Hoivika (SDS), Dejana Židana in Luko Gorška (SD), Miha Kordiša in Arneja Jakoba Zakrajška (Levica), Janija Möderndorferja in Jakoba Kužnika (LMŠ), Janeza Ciglerja Kralja in Katjo Berk Bevc (NSi), Alenko Bratušek in Rebeko Ostrovršnik (SAB) ter Tino Bregant in Kajo Galič (Povežimo Slovenijo). 
Koga bi izbrali za zdravstvenega ministra?
Na predstavitvi kandidatov Gibanja Svoboda je kandidat stranke ortoped Danijel Bešič Loredan napovedal, da bo novi minister za zdravje, če bo Robert Golob novi premier. Na vprašanje, ali mu je to funkcijo obljubil vnaprej, je Golob odgovoril: ""Zdravstvo je tisti resor, ki je v tem trenutku ključen. Našo ekipo vodi ortoped Danijel Bešič Loredan, on bo tudi naš kandidat za zdravstvenega ministra.""  Dodal je še, da je Bešič Loredan v javnosti znan po tem, da je opozarjal na korupcijo. ""Je eden redkih pogumnih zdravnikov, ki lahko sistem spremenijo na boljše,"" je pojasnil.
""Če bi sama izbirala, bi danes izbrala nekoga, ki poleg zdravstvenega sistema pozna tudi javne finance in ekonomijo,"" je medtem dejala Alenka Bratušek in izpostavila, da je velik problem zdravstva tudi denar. Dejan Židan meni, da je idealni zdravstveni minister človek, ki bo imel v prvi vrsti interese bolnikov.
Jani Möderndorfer je, odkar je poslanec, zamenjal štiri stranke, tri od njih so bile v vladi. Ostro je kritiziral LMŠ-jevega ministra Sama Fakina, češ da je nenavadno, da so za ministra za zdravje izbrali nekoga, ki v devetih letih na čelu zdravstvene blagajne ni naredil nič. Takrat je bil poslanec SMC-ja. Zdaj pa je prestopil prav v stranko, ki po njegovih besedah imenuje slabe ministre. ""Minister za zdravje mora biti dober s predsednikom vlade in z ministrom za finance,"" je odgovarjal Möderndorfer.
Jelka Godec je dejala, da se bodo o tem, kdo bo minister, pogovarjali s koalicijskimi strankami. ""Predvidevanja o tem, kdo bo minister, niso na mestu. Kdor se vnaprej samookliče, zame ni dober minister,"" je prepričana. Glede obveščanja ljudi prek Twitterja ob poznih urah je dejala, da je bil razlog v tem, da so tudi seje vlade trajale pozno v noč. ""Ključno se mi zdi, da so bili ljudje obveščeni,"" je dejala.
Tina Bregant je kandidatka za ministrico za zdravje gibanja Povežimo Slovenijo. V studiu POP TV je zatrdila, da za funkcijo ni z nikomer vnaprej dogovorjena. ""Minister za zdravje mora biti nekdo, ki pozna bolnike in zdravstveni sistem,"" je prepričana. Dodala je, da je to oseba, ki bo potrebovala podporo celotne vlade in državljanov. ""Naše zdravsto je tako zabredlo, da ga ne bo mogel rešiti en človek sam,"" je pripomnila. 
Na očitke, da je takrat, ko bi morala biti v samoizolaciji zaradi stika z okuženo osebo, gostovala v televizijski oddaji in tako kršila protikoronske ukrepe, je pojasnila, da to ne drži. ""Takrat sem delala od doma, nisem pa bila niti v izolaciji niti v karanteni.""
Kaj pa korupcija v zdravstvu?
Vse večje nezaupanje v zdravstvo vlada tudi zaradi sistemske korupcije. Prvič v zgodovini samostojne Slovenije so trije zdravniki zaradi korupcije pravnomočno obsojeni na zaporne kazni.
Golobova kandidatka za poslanko Janja Sluga je kot članica SMC zagovarjala ministra Zdravka Počivalška ob njegovi interpelaciji. Golob, ki pravi, da je ekonomsko neodvisen in imun na korupcijo, pravi, da ima do korupcije ničelno toleranco. ""Preverili smo, ali je kdo od naših kandidatov kršil načelo osebne integritete in po naših podatkih je nihče ni,"" je dejal.
V SAB v izogib korupciji predlagajo, naj se nabave v zdravstvu izvajajo na enem mestu. ""Po celi Sloveniji bi na enem mestu naročali za vse javne zavode,"" je predlagala.
V naši oddaji 24UR ZVEČER smo razkrili fotografije premierja Janše iz leta 2016, kako se z Božem Dimnikom druži na zasebni jahti Andreja Marčiča. Marčič je medtem od leta 2003 zaslužil več kot 100 milijonov evrov javnega denarja – največ od onkološkega inštituta, Ministrstva za zdravje in Ministrstva za obrambo. ""Takšne posle, kjer so takšni gospodje prisotni, je treba dodatno preiskati, organi, ki jih preiskujejo, pa morajo biti neodvisni. Od trenutne sestave je to nekoliko težje pričakovati, a to se bo 24. 4. spremenilo,"" je opozoril Židan. 
Golob je komentiral tudi delovanje Godčeve in dejal, da mu je žal zanjo. ""Bila je ena največjih bork proti korupciji, ko je bila v parlamentu v opoziciji. Danes je žal na poziciji, kjer mora biti tiho in zagovarjati početje tistih, ki so dopustovali na Mavriciju, brez da bi znali pojasniti, kako so denar za to dobili,"" je izpostavil. Godčeva mu je odvrnila, naj mu ne bo žal zanjo, saj ne brani nikogar. SDS je po njenih besedah uresničila vse, kar je zapisala v koalicijsko pogodbo.
Kordiš je izpostavil, da lobističnih lovk v zdravstvu ne moremo regulirati, ker so postale politično premočne. ""Lahko jih samo odrežemo. Kako? Z oblikovanjem javne agencije za nabavo medicinskih pripomočkov neposredno pri proizvajalcih in za celo državo v celoti,"" je dejal. 
Židan in Godčeva sta se zapletla v besedni dvoboj. ""Problem je, ko desnica v tem mandatu pride s potencialno dobro rešitvijo – kot je primerjanje cen z Avstrijo, Nemčijo. Potem pa dodajo svoj dodatek – tukaj je bil 10-odstoten. Zakaj bi moral stati ultrazvok v Sloveniji 10 odstotkov več kot v Avstriji, Nemčiji in na Finskem?"" je vprašal Židan. Godčeva mu je odvrnila, da zdaj stane 50 odstotkov več. Židan pa ji je odvrnil: ""10 odstotkov pa ste si rezervirali?""
Bregantova je medtem prepričana, da je učinkovit sistem proti korupciji v zdravstvu informatizacija.
Ena večjih težav so čakalne dobe. Kako bi jih reševale stranke?
Gledalci soočenja so lahko slišali zgodbo Aljaž Škrjanca, revmatološkega bolnika. Kar sedem let je trajalo, da so mu postavili diagnozo, ker nihče ni verjel, da ima tako mlad človek lahko hudo obliko revme. Ključna je seveda zgodnja diagnostika, ki pa jo čakalne vrste onemogočajo.
""Podatki o tem, kako malo posegov je bilo opravljenih in kako veliko denarja je ostalo, pričajo o tem, da imamo veliko težavo z evidencami v zdravstvu. Rešitev, ki jo vidi NSi, je v digitalizaciji,"" je dejal Cigler Kralj. Glede čakalnih vrst je poudaril še, da težava ni v denarju, ampak v upravljanju, ki bi ga bilo treba izboljšati in urediti. ""Treba je uvesti sistem, po katerem bodo zdravniki v javnem sistemu opravili svoje delo. Če bodo želeli potem še delati dodatno, ne vem, zakaj bi to omejili,"" je dejal.
Pri čakalnih dobah pomaga informatizacija, je izpostavila Bregantova. Predstavila je register raka, ki je primer učinkovite informatizacije in poudarila, da bi bilo treba primer dobre prakse onkološkega inštituta prenesti še na ostale bolnišnice v državi.
Židan meni, da nekdo, ki dela v javni bolnišnici, ne more delati popoldan v zasebni ustanovi.  ""Čakalne vrste so se začele izrazito podaljševati, ko se je dovolilo, da iz javnega sistema delajo v zasebnem popoldan. Takrat se je vzpostavil finančni razlog,"" je dejal in dodal, da smo število zdravnikov povečali iz 2700 na 4100. ""Kaj pa se je zgodilo s količino opravljenega dela? Dokler ne bomo jasno povedali, da svoje delo moraš opraviti v svoji bolnišnici, če si ga zmožen opraviti več, te tudi plačamo več, ne smeš pa dela prenašati k zasebniku in denarja služiti tam,"" je prepričan. V programu stranke je sicer zapisano, da delovanja dvoživk ne bi prepovedali, pač pa jih omejili.  
Bratuškova je medtem izpostavila predvsem postavitev normativov. ""Študija, ki jo je naredil gospod Fakin na ortopedski kliniki, kaže, da en zdravnik dela trikrat več kot drugi. Treba je postaviti normative, da ugotovimo, koliko mora zdravnik oddelati v osmih urah,"" je razložila. Golob je menil, da je treba skozi informatizacijo razbremeniti primarni del, družinske zdravnike. ""Če bodo razbremenjeni administrativnih del, bodo lažje opravljali svoje delo,"" je prepričan.
""Mi dopuščamo, da je javni zdravstveni sistem gospodarska dejavnost. Ne moremo delati dobičkov na ljudeh in njihovih boleznih. To je preprosto izrojeno, tega nobena normalna družba nima,"" pa je poudaril Möderndorfer.
""Od vlade bi pričakoval, da bo še posebej v kriznih razmerah prednostno poskrbela, da prečistimo podatke in ljudi spravimo do specialistov, ki jih potrebujejo. Pa se to ni zgodilo,"" je dejal Kordiš in poudaril, da so v Levici opozarjali na to, a so jih ignorirali, ""ker je imela vlada predvsem interes nahraniti svoje prijatelje med zasebnimi zdravniki"".
Reševanje težav z zdravstvenim kadrom
Število cepljenih na dan je močno upadlo po smrti 20-letne Katje. Kljub pozivom stroke, naj cepljenje z Janssenom ustavi, je država to cepivo še istega dne dodatno naročila. Godčeva je na to odvrnila, da EMA takrat še ni govorila o tem, da se s tem cepivom ne sme cepiti. “Cepivo je bilo takrat priznano. Ta isti dan se še ni vedelo, komisija je kasneje ugotovila, da je bila smrt posledica cepljenja in minister je takoj prepovedal cepljenje z Janssenom."" Tudi NSi temu takrat ni nasprotovala, ampak je bila tiho. Cigler Kralj je dejal, da kot laik težko presoja, katero cepivo je primerno in katero ne. Opomnil je, da je bilo cepivo učinkovito v DSO-jih, saj se je smrtnost izjemno znižala. 
Bratuškova je dejala, da se v SAB zavzemajo za to, da cepljenje ostane prostovoljno in da je marsikaj v tej epidemiji šlo narobe. ""V prvem valu preveč mrtvih – starejših, upokojencev v DSO-jih. To bi se po naših ocenah dalo preprečiti.""  
SAB med prioritetami nima nove Infekcijske klinike, pač pa regijsko bolnišnico v Ljubljani. Kdo bi v njej delal ob takšnem pomanjkanju kadra, kot ga imamo v Sloveniji? ""Čez noč se tega ne da rešiti, nekaj je že povečan vpis na medicinski fakulteti. Tisti, ki bi uporabljali regijsko bolnišnico, so zdaj uporabniki storitev v kliničnem centru, torej bi razdelili –najtežje oblike bi pustili v kliničnem centru, regijsko bolnišnico pa Ljubljana potrebuje tako kot vse ostale regije, pa je na žalost nima,"" je odvrnila.
""Še hujša kriza kot s kadri na območju primarnega zdravstva je na področju medicinskih sester in bolničarjev,"" je opozoril Kordiš in dodal, da imamo 10 odstotkov zdravnikov dvoživk, ki aktivno ustvarjajo čakalne vrste. ""To prakso dvoživkarstva je treba prepovedati."" Möderndorfer je menil, da zdravniki ne odhajajo v tujino, pač pa k zasebnikom.
Bregantova je dodala, da največ zdravnikov manjka na primarni ravni. Golob je opozoril, da so mladi zdravniki z delovno dobo do 10 let tisti, ki jih moramo prepoznati in obdržati, saj so oni nosili največje breme te epidemije. Židan pa je dejal, da bi v SD bistveno povečali plače družinskim zdravnikom, ker so depriviligirani.
Kaj pa pravi podmladek strank?
V sklepnem delu oddaje so v studio prišli predstavniki podmladkov strank in spregovorili o duševnih stiskah mladih. Te kot posledica epidemije še kar trajajo, celo več: še poglabljajo se, ker mnogi ne pridejo do ustrezne pomoči.
V podmladku Levice pravijo, da je odgovor le v radikalni spremembi sistema, v katerem živimo. Arne Jakob Zakrajšek (Levica) je izpostavil, da problemi, ki so jih mladi izkusili, niso izolirani problemi, ampak izhajajo iz tega, kakšni smo kot družba. ""Številni mladi morajo ob študiju delati, da lahko imajo streho nad glavo,"" je dejal in poudaril, da so veliko mladih v še večjo stisko pahnili ukrepi. ""Zaradi ukrepov je prišlo do izpada dohodkov in deložacije iz študentskih domov, nekateri so ostali brez strehe nad glavo,"" je dejal.  
Podpredsednik Slovenske demokratske mladine Andrej Hoivik je dejal, da je bilo šolanje na daljavo za mlade težka preizkušnja. Dejal je, da šol ne bi zapirali, saj je socializacija izredno pomembna. Izpostavil je, da smo imeli v času epidemije vseeno veliko športnih uspehov. ""Mladi so začutili, da če trenirajo in se aktivirajo, lahko premagajo tudi te stiske,"" je dejal. Nato pa je pogledal v kamero in nagovoril mlade: ""Ne bodite depresivni, bodite aktivni. Pridružite se nam v Slovenski demokratski mladini in mislim, da bo tudi ta depresija kmalu odšla stran.""
""V gibanju Povežimo Slovenijo bomo predvsem opozarjali na medgeneracijsko povezovanje na lokalnem nivoju, kjer bodo imeli otroci in mladostniki okoli sebe varno okolje, bodo socialno vključeni in se bodo v primeru težav lahko obrnili na bližnje,"" je dejala Kaja Galič, šefica podmladka Slovenske ljudske stranke. Dodala je še, da bodo največ poudarka dali na preventivo.  
""Preventiva je ključna za preprečevanje stisk,"" je menila tudi Katja Berk Bevc, predsednica Mlade Slovenije, ki je poudarila tudi pomen družine. ""Če bomo krepili družine, bomo v prihodnosti lažje premagovali krize. V tem trenutku pa vsekakor potrebujemo največ možne kurative na področju duševnih stisk,"" je dejala in pojasnila, da bi bilo denar treba nameniti v psiho-socialno pomoč.  
V Mladem forumu predlagajo, da bi duševne stiske zajezili po sistemu sistematskega pregleda. ""Vsak šestnajstletnik bi obiskal psihologa ali psihiatra, s tem pa bi duševne stiske zajezili pravočasno,"" je prepričan predsednik foruma Luka Goršek. Dodal je, da bo morala naslednja vlada, kakršna koli bo, omogočiti več kapacitet za hospitalizacije v Sloveniji. Poudaril je tudi problematiko alkoholizma, ki po njegovih besedah vodi tudi v nasilje. ""Tega so po navadi deležne ženske in mladi,"" je dejal in pozval k preventivnemu ravnanju, da bi preprečili hujšo duševno stisko pri mladih.  
""Najprej moramo skrajšati čakalne vrste in to bomo najbolj neposredno naredili s tem, da bomo investirali v specializacije v psihologiji, saj imamo psihologov premalo,"" je dejala Lucija Tacer, predsednica podmladka pri Gibanju Svoboda. Hkrati se zaveda, da takšen ukrep ne bo imel takojšnjega učinka, zato želijo okrepiti tudi pomoč v izobraževalnem sistemu, predvsem bi zvišali število svetovalnih delavcev v obveznem šolstvu.  
""Klinični psihologi in psihiatri niso edini profil, ki se ukvarja z duševnimi stiskami,"" je opozoril Jakob Kužnik (LMŠ)in poudaril pomen zakonske ureditve psihoterapije. ""Preden psihološka stiska preraste v psihološko težavo ali motno, moramo zagotoviti takojšnjo obravnavo. Kako to narediti? Uredimo že enkrat področje psihoterapije, da bo kvalitetna in dostopna tudi prek javnega sistema,"" je poudaril.
""Pomembna je tudi destigmatizacija duševnega zdravja. Številni mladi si ne upajo poiskati pomoči, ker jih je strah, kaj bo mislila okolica,"" pa je dejala Rebeka Ostrovršnik iz podmladka Stranke Alenke Bratušek.
Resničnost in verodostojnost izjav predstavnikov strank smo preverjali med soočenjem, izsledke pa smo objavili v rubriki Dejstva.
Omenjene stranke smo povabili na podlagi raziskav, ki jih za našo medijsko hišo opravlja Inštitut Mediana.

"
https://www.24ur.com/novice/volitve/volitve-v-oddaji-svet-na-kanalu-a-zanimajo-nas-konkretni-nacrti-s-konkretnimi-cilji.html,Volitve v oddaji SVET na Kanalu A: Zanimajo nas konkretni načrti s konkretnimi cilji,"Predvolilna bitka bo v ospredju tudi v informativni oddaji SVET na Kanalu A vsak delovni dan ob 18.00. ""'Če začnemo prepir med preteklostjo in sedanjostjo, bomo uvideli, da smo izgubili bodočnost,' je citat Winstona Churchilla. In ko govorimo, da so tokratne volitve prelomne, je pomembno predvsem izvedeti, kakšno prihodnost obljubljajo kandidati.""","In kako od kandidatov terjati odgovore na vprašanje, v kakšen svet se bomo državljani zbudili dan po volitvah? ""Želimo konkretne odgovore na vprašanja, kot so: Kakšne razmere na trgu dela lahko pričakujejo današnji mladi? Kakšne bodo razmere za ustvarjanje družine? Kakšne pokojnine bodo imeli tisti, ki danes delajo? Se bo dalo na stara leta živeti ali zgolj preživeti?"" razlaga urednica oddaje Kristina Hacin.
Ekipa zato pripravlja dve soočenji; eno bo 12., drugo pa 19. aprila. ""Veliko je bilo povedanega v zadnjih letih. In veliko bo povedanega v tem zadnjem mesecu. Naša naloga pa je zagotoviti, da se boste vi lažje odločili. Da vas na kaj spomnimo in predvsem da ugotovimo, kakšno prihodnost nam obljubljajo politične stranke in koliko od tega je realnost in koliko le obljuba,"" pravi voditelj Gregor Trebušak. Sovoditeljica Nuša Lesar prikimava: ""Ne glede na to, ali vas politika zanima ali ne, pomembno vpliva na naša življenja. Da bi lahko odločali o tem, kateri ljudje bodo v naslednjih štirih letih držali platno in škarje naših življenj, vam pomagamo osvetlili njihove namene.""
 
Od 11. aprila bo v studiu vsak dan gost eden od predsednikov strank, ob tem pa bosta njegovo življenje in delo predstavljena še na drugačen način, za kar bo poskrbel novinar Aleksander Pozvek. ""Kandidate bomo spodbudili, da se pokažejo v povsem človeški luči. Postavili jih bomo tudi na teren, ki jim ni domač. Vse za to, da bi bil okus po odločilni nedelji vsaj približno tako dober kot po domači goveji juhi, predvsem pa da se ne bi opekli.""

"
https://www.24ur.com/novice/dejstva/davki-epidemije-odpadle-operacije-slabsa-dostopnost-do-zdravnikov-in-zapoznele-diagnoze.html,"Davki epidemije: Odpadle operacije, manjša dostopnost zdravnikov in zapoznele diagnoze","Dostopnost zdravstva se je med epidemijo bistveno zmanjšala. Odpovedi pregledov in posegov, prenaročanje, milijon manj obiskov bolnih pacientov pri osebnih zdravnikih in slab milijon manj izdanih napotnic v dveh letih se že kažejo v poslabšanju zdravstvenega stanja mnogih bolnikov. Manj je diagnoz oz. so te postavljene pozneje, ko so obeti za uspešno zdravljenje slabši. Poleg tega danes na zdravstvene storitve nedopustno dolgo čaka 15.000 bolnikov več kot pred dvema letoma.","Ukrepi za preprečevanje širjenja virusa in prerazporejanje zdravstvenega kadra na covidne oddelke so pripomogli k temu, da so številni posegi oz. operacije, ki niso bile življenjsko nujne, v času epidemije odpadle oz. so bile prestavljene.
Zvečer bo na POP TV potekalo tretje predvolilno soočenje, tokrat na temo zdravstva. Kresala se bodo stališča in mnenja osmih predstavnikov strank, ki so po zadnjih raziskavah Mediane uvrščene najboljše in imajo možnosti za vstop v DZ.
Uradnih podatkov o tem, koliko operacij in posegov je v tem času odpadlo, sicer ni na voljo – zanje smo prosili Ministrstvo za zdravje, Nacionalni inštitut za javno zdravje (NIJZ) in Zavod za zdravstveno zavarovanje Slovenije (ZZZS) – zato smo izbrali 30 ortopedskih, kardioloških in drugih operacij oz. posegov in primerjali, koliko jih je bilo opravljenih v zadnjih letih.
Število izbranih ortopedskih operacij se je v letu 2020 v primerjavi z letom zmanjšalo za četrtino. Če so v državi leta 2019 opravili še več kot 18.000 izbranih devet ortopedskih operacij, kot je operacija hrbtenica, endoproteza kolka, kolena in posegi na stopalu, pa so jih leta 2020 skoraj 4000 manj. Za več kot petino manj je bilo leta 2020 opravljenih izbranih srčnih operacij in posegov, za skoraj četrtino manj denimo tudi operacij kile.
Posledično bolniki dlje časa čakajo na operacije in posege. Medtem ko so pred epidemijo z napotnico s stopnjo nujnosti zelo hitro – to pomeni, da bi morali biti obravnavani v 14 dneh – na ortopedsko operacijo gležnja ali stopala v povprečju čakali 27 dni, pa danes po podatkih NIJZ čakajo več kot štiri mesece.
Tudi denimo na operacijo mandljev v splošni anesteziji morajo odrasli danes v povprečju čakati skoraj dve leti (napotnica redno), pred epidemijo manj kot leto. Podaljšalo se je čakanje na zamenjavo kolena in kolka, operacije na srcu itd.
Razpis za skrajševanje čakalnih vrst – za 85 odstotkov bolnikov nov termin ni bil ustrezen
Ministrstvo za zdravje je nad predolge čakalne vrste, ki so se v času epidemije še podaljšale, šlo z razpisom, s katerim bi – kot so obljubljali – do posega ali diagnostičnega postopka hitreje prišlo okoli 20.000 bolnikov, ki so julija lani nanje čakali dlje, kot je dopustno. Rezultat? Namesto 20.000 je bilo opravljenih 1318 storitev. Danes pa na posege in določene diagnostične preglede, kot je denimo ultrazvok srca, nedopustno dolgo čaka skoraj 55.000 bolnikov.
Razloga, da se razpis ni posrečil, sta dva: slaba priprava in slaba časovnica izvedbe razpisa. Izkazalo se je namreč, da so bili čakalni seznami, na katerih je temeljil razpis, neustrezni oz. neprečiščeni. Kar 39 odstotkov ljudi na njem je storitev že opravilo, 29 odstotkov jih ni želelo novega termina pri drugem izvajalcu, sedem odstotkov pa drugega izvajalca ni izbralo, ker je bil njihov trenutni datum izvedbe storitve razmeroma blizu. Desetina pa je imela termine pri novih izvajalcih. Za 85 odstotkov poklicanih bolnikov torej ponujeni novi termin ni bil ustrezen, kar je pomenilo, da so izvajalci čakali na bolnike, ki pa jih niso dobili.
Poleg tega je ministrstvo razpis objavilo julija, izvajalci so se lahko prijavili do konca avgusta, izvajati so ga začeli oktobra. To pa je sovpadalo z novim epidemičnim valom, zaradi katerega so sredi novembra ustavili izvajanje razpisa. Če bi ministrstvo razpis objavilo nekaj mesecev prej, bi ga lahko začeli izvajati ob umirjanju epidemiološke situacije v državi. Na ministrstvu dodatno pojasnjujejo, da se je novembra ustavilo le naročanje bolnikov na zdravstvene storitve v okviru razpisa. Če pa so imeli izvajalci odprte termine in so imeli že naročene bolnike, so storitev lahko izvedli.
Zdravstveni inšpektorat je v zadnjih dveh letih opravil 462 nadzorov nad čakalnimi seznami v zdravstvu in izrekel skupaj 366 ukrepov, od tega 208 upravnih ukrepov in 158 prekrškovnih. Večino časa so nadzor opravljali le na podlagi prijave, od marca letos pa znova opravljajo redne nadzore.
In čeprav so na Ministrstvu za zdravje še konec oktobra lani napovedovali, da bodo do konca novembra objavili nov razpis za skrajševanje čakalnih vrst, ki bo temeljil na realnih prečiščenih čakalnih seznamih, do danes še ni bil objavljen. Kot pravijo, je razpis v pripravi, točna časovnica objave pa še ni znana.
Zdravstvene storitve se v okviru razpisa za skrajševanje čakalnih vrst krijejo iz sredstev, ki so v letih 2020 in 2021 ostala na računih dopolnilnih zdravstvenih zavarovalnic zaradi manj opravljenega programa v bolnišnicah. Teh sredstev je bilo po zadnjih podatkih za okoli 60 milijonov evrov, lanska poročila zavarovalnic še niso na voljo. Doslej so iz tega naslova porabili 827.000 evrov. Zavarovalnice zagotavljajo, da bodo neporabljena sredstva namenjena za zdravstvo ne glede na to, ali bodo skladno z zakonom porabljena do konca leta.
Za koliko so se torej zaradi javnega razpisa skrajšale čakalne vrste? Nič. Celo podaljšale so se, predvsem zaradi omejenega izvajanja storitev v času epidemije. Na Ministrstvu za zdravje napovedujejo, da se bodo čakalne vrste podaljševale še do konca tega leta, pa tudi v prihodnjem letu.
Dober milijon manj obiskov bolnih pri družinskih zdravnikih na leto
V času epidemije pa se ni zmanjšala le dostopnost operacij; bolniki so bistveno težje prišli do svojega osebnega zdravnika. Tako denimo podatki ZZZS kažejo, da so osebni in družinski zdravniki leta 2020 v svojih ambulantah opravili za več kot 1,2 milijona manj pregledov bolnih pacientov kot leto poprej, lani pa je to število še dodatno upadlo.
Zmanjšalo se je tudi število preventivnih pregledov, medtem pa se je na drugi strani število posvetov na daljavo iz leta 2019 na 2020 povečalo za skoraj 900 odstotkov, z leta 2020 na 2021 pa še za 400 odstotkov.
Leta 2020 se je v primerjavi z letom prej tudi precej zmanjšalo število obiskov ginekologov – za več kot 50.000 obiskov – a se je stanje lani popravilo in že skoraj dosega predepidemično leto.
Zdravniki so v tem času tudi izdali bistveno manj napotnic za obravnavo pri specialistu ali poseg. Medtem ko so leta 2019 izdali 4,2 milijona napotnic, jih je bilo leto pozneje izdanih 3,4 milijona, za skoraj 760.000 manj napotnic manj. In čeprav so lani napotili več bolnikov, pa še ni bila dosežena raven izpred treh let.

Ob tem ni zanemarljiv podatek, da v javni zdravstveni mreži okoli 130.000 ljudi nima izbranega osebnega zdravnika, brez izbranega ginekologa je okoli četrtina oz. 200.000 žensk in deklet, starejših od 13 let. Četrtina prebivalstva je tudi brez izbranega zobozdravnika. Tega sicer ni mogoče v celoti pripisati pomanjkanju zdravnikov, saj – vsaj glede na seznam, objavljen na spletni strani ZZZS – skoraj 300 osebnih zdravnikov in 170 ginekologov v obravnavo še sprejema nove paciente, prav tako nove paciente sprejemajo številni zobozdravniki v okviru javne mreže.
Posledice: Manj raka in zapletov s srcem? Ne, samo pozneje bo odkrito in zdravljeno
Manjša dostopnost osebnih zdravnikov, manj napotovanja in nenazadnje tudi strah pred okužbo, zaradi katerega so bolniki odlašali z obiskom zdravnika, se že kažejo tudi v manj postavljenih diagnozah, te pa so pogosto postavljene pozneje kot pred epidemijo.
V prvem valu epidemije leta 2020 je število napotitev na onkološko obravnavo v državi bistveno upadlo, izdanih je bilo manj napotnic in postavljenih manj diagnoz. Najizrazitejši upad je bil aprila 2020, ko je bilo postavljenih kar za tretjino manj diagnoz raka kot sicer. Čeprav je bilo v naslednjih epidemičnih valovih stanje boljše, pa je bilo v času epidemije še vedno odkritih okoli 10 odstotkov manj raka kot sicer. Številke se sicer razlikujejo glede na vrsto raka, posebej veliki padci v številu novih primerov so pri kožnem raku, pri raku prostate in krvnih rakih.
Onkologija je bila v Sloveniji ena od izjem med zdravstvenimi dejavnostmi, saj se je morala izvajati nemoteno ne glede na različne omejitvene ukrepe. Kljub temu so različne širše družbene spremembe posredno vplivale na koriščenje in dostopnost zdravstvenih storitev. Začasno so bili v času prvega vala epidemije ustavljeni le presejalni programi za raka DORA, ZORA in Svit. V nadaljevanju epidemije jih niso ustavili, le prilagodili so njihovo izvajanje.
""A bolnikov z rakom ni manj, le odkrivali jih bomo pozneje,"" opozarja vodja epidemiologije in registra raka na Onkološkem inštitutu Ljubljana, Vesna Zadnik. Zdravniki na Onkološkem inštitutu Ljubljana v klinični praksi že opažajo, da prihajajo na obravnavo bolniki z rakom v višjih stadijih, ki imajo slabšo napoved izida bolezni. Toda dolgoročen vpliv epidemije na breme raka, denimo preživetje bolnikov ali razporeditev stadijev ob diagnozi, bodo lahko realno vrednotili šele na daljši rok, ko se bo tudi videlo, kako hitro bodo lahko nadoknadili zaostanke.
Sprva strah pred okužbo, nato pa manjša dostopnost osebnih zdravnikov sta poglavitna razloga, zakaj se je poslabšalo zdravstveno stanje številnih srčno-žilnih bolnikov, pravi strokovni direktor interne klinike Univerzitetnega kliničnega centra (UKC) Ljubljana, Zlatko Fras. V času celotne epidemije so na interni kliniki obravnavali okoli desetino bolnikov manj kot sicer. Največji izpad je bil v prvem valu, ko so beležili tudi tretjino manj bolnikov, saj so ljudje zaradi strahu pred okužbo preprosto odlašali z iskanjem pomoči. ""To ni bil čas, ko ljudje ne bi zbolevali, ampak niso prišli k zdravniku na akutno obravnavo."" A pozneje so ti kronični bolniki prihajali na internistično prvo pomoč zaradi hudega poslabšanja stanja, saj so predolgo čakali doma. Na internistični urgenci se je tako obisk v nadaljevanju povečal za kar 20 odstotkov.
In obravnava hujših zapletov je bistveno težja in dolgotrajnejša od obravnave lažjega zdravstvenega stanja, opozarja Fras. V nadaljevanju epidemije pa je na zdravstveno stanje mnogih bolnikov vplivala tudi manjša dostopnost osebnih zdravnikov. Bolniki so tako kljub zapletom ostajali doma, in ko so bili popolnoma oslabeli, so jih urgentno pripeljali v bolnišnico. ""Čeprav nimam empiričnih dokazov, ki bi to podkrepili, se je umrljivost teh bolnikov zaradi manjše dostopnosti zdravstva verjetno povečala, njihova življenjska doba pa skrajšala."" Dolgoročno bo torej epidemija vplivala na poslabšanje zdravstvenega stanja številnih kardioloških bolnikov tako zaradi manjše dostopnosti zdravstvenih storitev kot tudi zaradi vpliva prebolevanja covida-19 na te bolnike.
Skoraj 90.000 bolnikov danes na pregled ali operacijo čaka nedopustno dolgo
Če gre verjeti podatkom o številu čakajočih, ki jih zbirajo  na NIJZ – tudi sami namreč opozarjajo, da se lahko podatki razlikujejo od resničnega stanja, saj bolnišnice oz. izvajalci zdravstvenih storitev podatkov o čakalnih dobah ne poročajo ažurno v centralni sistem – danes na zdravstvene storitve čaka 5000 ljudi več kot pred epidemijo, ne glede na to, da je bilo v dveh letih skupno izdanih skoraj 930.000 manj napotnic.
Pri tem pa se je v zadnjih dveh letih za petino povečalo število tistih, ki čakajo nedopustno dolgo. Medtem ko je v začetku februarja 2020 na prvi pregled in storitve nedopustno dolgo čakalo slabih 74.000 bolnikov, jih danes čaka že skoraj 90.000.
Podvojilo se je število tistih, ki čakajo nedopustno dolgo, a bi morali biti zaradi svojega zdravstvenega stanja obravnavani zelo hitro, torej v 14 dneh. Danes skoraj 13.000 ljudi v državi nedopustno čaka na pregled z napotnico zelo hitro, dobrih 38.500 z napotnico hitro in več kot 38.300 z napotnico redno.
Leta 2020 je bilo v bolnišnicah opravljenih 58.000 manj obravnav kot leta 2019, bolniki pa so v bolnišnicah preživeli skupaj 400.000 dni manj kot leto prej. Epidemija je tudi lani vplivala na manjšo izvedbo programov zdravstvenih storitev, a manj kot leto poprej. 
Podaljšalo se je tudi čakanje na prvi pregled pri specialistu. Medtem so bolniki pred epidemijo denimo na prvi kardiološki pregled v povprečju čakali 40,6 dneva, pa so imeli napotnico s stopnjo nujnosti zelo hitro, ki bi jim morala omogočiti pregled v 14 dneh, morajo dve leti pozneje v povprečju čakati 20 dni več. Na prvi pregled pri nevrologu čakajo danes z napotnico zelo hitro skoraj tri mesece, dolžina čakanja se je v primerjavi z dvema letoma prej podvojila. Še slabše so jo odnesli bolniki z napotnico redno. Na prvi pregled pri revmatologu se povprečno čaka slabi dve leti, na nevrologa devet mesecev. 

"
https://www.24ur.com/novice/slovenija/dva-tedna-pred-volitvami-najvec-javne-podpore-uziva-gibanje-svoboda.html,Dva tedna pred volitvami največ javne podpore uživa Gibanje Svoboda ,"Kako 14 dni pred parlamentarnimi volitvami kaže strankam, ki tekmujejo za vstop v parlament? Politična novinka Roberta Goloba Gibanje Svoboda rahlo vodi pred vladajočo SDS Janeza Janše. Med manjšimi strankami tako na levi kot desni pa trenutno spremljamo tesen troboj za prestop parlamentarnega praga. Tako kažejo izsledki zadnje javnomnenjske ankete, ki so jo za našo televizijo in časnik Delo opravili na inštitutu Mediana. ","
Največ javne podpore trenutno uživa stranka Gibanje Svoboda Roberta Goloba. Če bi bile volitve to nedeljo, bi jih obkrožil vsak peti vprašani (19,8 odstotka). Z dobro odstotno točko manj sledi SDS Janeza Janše (18,6 odstotka). 
Vse ostale stranke na čelu s Socialnimi demokrati (7,9 odstotka) uživajo manj kot 10-odstotno javno podporo. Sledijo Levica (5,8 odstotka), Nova Slovenija (5,5 odstotka), Lista Marjana Šarca (4,6 odstotka) in Stranka Alenke Bratušek (2,9 odstotka)
Politični eksperiment Zdravka Počivalška koalicija Povežimo Slovenijo ima nekaj manj kot triodstotno podporo (2,8 odstotka). Za njimi pa so še Pirati*, Naša Dežela Aleksandre Pivec, Slovenska nacionalna stranka, stranka Resnica ter povezani Naša prihodnost in Dobra država. DeSUS ima manj kot odstotek javne podpore.
Petina volivcev je še neopredeljenih oziroma ne bi izbralo nobene od obstoječih strank. Na Mediani so še preverjali izbiro tistih, ki se bodo verjetno odpravili na volišča. Ob tem je upoštevan interval zaupanja, kjer poleg ocene podpore posamezni stranki navedejo še najmanjši in največji domet. Golobova stranka lahko prepriča med 19,5 in 25,6 odstotka vprašanih, medtem ko Janševa SDS med 17,3 in 23,1 odstotka. 
SD lahko računa na 7,3 do 11,6 odstotka podpore, Levica pa na najmanj 5,9 in največ 9,9 odstotka. Nova Slovenija dosega od 4,1 do 7,5 odstotka, Lista Marjana Šarca pa od 3,4 do 6,6 odstotka. Zgornje meje podpore SAB, Povežimo Slovenijo in Naše Dežele se gibajo okoli parlamentarnega praga. Odstotki lahko sicer še narastejo, saj rezultat še vedno upošteva delež neopredeljenih volivcev. Ti glasovi pa na volitvah ne štejejo. 
*Piratska stranka je v grafiki označen kot PS. 
"
https://www.24ur.com/novice/volitve/vec-klinicnih-psihologov-pouk-brez-telefona-resitve-strank-za-podrocje-mentalnega-zdravja.html,"Rešitve strank za področje mentalnega zdravja: več kliničnih psihologov, licence in pouk brez telefona","Desetletja je bilo področje duševnega zdravja pri nas močno zanemarjeno. Težave so se kopičile, pandemija, ki je povečala stiske, pa je dokončno razgalila nedelujoč sistem. Pomanjkanje kadra in kapacitet na eni ter veliko povečanje potreb na drugi strani pa pomeni, da si pred nastalo situacijo niti politika ne more več zatiskati oči. Ukrepi, ki so že bili sprejeti, opozarjajo številni, še zdaleč niso dovolj. ","
""Imamo od dvesto pa do tristo šestdeset odstotkov več urgentnih napotitev, kot smo jih imeli pred epidemijo,"" nam je sredi januarja pripovedovala sogovornica, izred. prof. dr. Hojka Gregorič Kumperščak, pedopsihiatrinja in predstojnica Enote za otroško in mladostniško psihiatrijo v UKC Maribor.
S kolegi so ugotavljali, da se je samo na področju otrok in mladostnikov stanje močno poslabšalo – na področju anksioznih stanj, depresivnih stanj in motenj hranjenja so zabeležili tudi okoli 40-odstotno povečanje, močno se je povečala prisotnost samomorilnih misli pri mladostnikih. 
Pritisk pacientov je bil tako hud, da so morali drastično zmanjšati ležalne dobe, kar seveda pomeni škodo za pacienta, pacienti pa so težje prišli do strokovnjaka tudi izven bolnišnice, kar je številne poslalo naravnost v naročje gurujev – neprimerno izobraženih, samooklicanih terapevtov, ki svoje storitve večinoma ponujajo prek družbenih omrežij. 
Konec meseca, torej že skoraj tik pred volitvami, je nato vlada sprejela akcijski načrt za leti 2022 in 2023 za izvajanje resolucije o nacionalnem programu duševnega zdravja 2018-2028. 
Osredotoča se na duševno zdravje otrok in mladostnikov od 14. do 25. leta – minister za zdravje Janez Poklukar je namreč pojasnil, da se 50 odstotkov duševnih motenj in stisk pojavi pri otrocih do 14. leta, 75 odstotkov pa do 25. leta. 
Za akcijski načrt so predvideli sredstva v višini 31 milijonov evrov, a še večja težava kot sam denar so kadri. 
Področje duševnega zdravja je pri nas tako daleč od urejenosti. Politične stranke smo zato vprašali, kako bi rešile največje zagate na področju duševnega zdravja, v kakšnem časovnem obdobju bi uredile področje izvajalcev psihološke pomoči, kako in v kakšnem času bi zagotovili ustrezne kadre za centre za duševno zdravje, pa tudi kako bi se lotili reševanja izziva škodljivega vpliva sodobne tehnologije na duševno zdravje mladih?
Številni sicer kot rešitev navajajo centre za duševno zdravje, pri čemer pa velja poudariti, da se ti srečujejo s hudo kadrovsko stisko. 
Gibanje Svoboda: Področje izvajalcev psihološke pomoči je potrebno urediti prioritetno
V Gibanju Svoboda pravijo, da so duševne motnje eden glavnih javnozdravstvenih problemov. ""Prioriteta mora biti optimalno izvajanje Resolucije o nacionalnem programu duševnega zdravja, ki je veljaven za obdobje do leta 2028."" 
Napovedujejo tudi, da bodo skladno z njihovimi splošnimi usmeritvami glede uresničevanja odločb ustavnega sodišča nemudoma ustrezno dopolnili Zakon o duševnem zdravju. 
""Vzpostavili bomo strokovni nadzor nad ponudniki storitev na področju duševnega zdravja. Poskrbeli bomo za boljši nadzor izvajalcev psihoterapevtskih storitev in razmislili o striktnejših pogojih licenciranja po zgledu drugih zahodnih držav, na primer Avstrije, Francije ali Nemčije. Psihoterapevtske in psihosocialne svetovalne dejavnosti je potrebno profesionalizirati skladno z medicinsko paradigmo in ob tem upoštevati koncept integrativne medicine,"" obljubljajo in pravijo, da je področje izvajalcev psihološke pomoči potrebno urediti prioritetno, saj epidemija na tem področju pušča najbolj negativne posledice, pri čemer so posebej izpostavljeni otroci in mladostniki. 
""Organizirali bomo mrežo centrov duševnega zdravja, kjer bo splošna populacija lažje dostopala do specialistov psihiatrov, kliničnih psihologov, licenciranih psihoterapevtov in psihosocialnih svetovalcev. Cilj mreže je bistveno zmanjšati neenakost regionalne dostopnosti do oskrbe duševnega zdravja, posebej pri ranljivih skupinah, kot so otroci, mladostniki in starejši,"" obljubljajo. Številni takšni centri sicer že delujejo, a težava so kadri, opozarjajo strokovnjaki. 
""Med priložnostmi vidimo tudi vključevanje specializantov psihiatrije in klinične psihologije za reševanje duševnih motenj pri mladostnikih in mladih odraslih,"" pa o rešitvah razmišljajo pri Gibanju Svoboda. ""Usposobili bomo dodaten zdravstveni kader in poskrbeli za osveščanje mladih o pomenu duševnega zdravja. Uvedli bomo  psihološko svetovanje študentov psihologije na fakultetah pod ustreznim nadzorom mentorjev,"" dodajajo. 
""Potrebno je zagotoviti sistemsko financiranje specializacij iz klinične psihologije in zagotoviti financiranje za vsaj 30 specializantov letno. S tem namenom bomo v najkrajšem možnem času odpravili čakalne vrste pri psihologih, kliničnih psihologih in pedopsihiatrih ter zagotovili dodatne specializacije za te poklice,"" obljubljajo.
Pa škodljivi vplivi sodobne tehnologije? ""Nevtralizirati jih je potrebno s kakovostnimi programi in široko razvejano javno mrežo služb in storitev za krepitev duševnega zdravja, ki je nacionalni kapital in ga je kot takega treba nedvomno krepiti.""
Levica: Vprašanje duševnega zdravja ni vezano izključno na zdravstveni sistem, temveč je tudi vprašanje, v kakšni družbi si želimo živeti
""Stanje na področju duševnega zdravja je bilo po vseh podatkih že pred epidemijo koronavirusa katastrofalno,"" opozarjajo v Levici. Študije Nacionalnega inštituta za javno zdravje so, kot izpostavljajo, že pred epidemijo ugotavljale in opozarjale, da obstoječa javnozdravstvena mreža ni skladna z dejanskimi potrebami otrok in mladostnikov na področju duševnega zdravja: ""V obdobju sedmih let med 2008 in 2015 se je na primer število obravnav otrok in mladostnikov zaradi duševnih in vedenjskih motenj na sekundarni ravni povečalo za grozovitih 71 odstotkov. Epidemija in omejitveni ukrepi so stanje samo še poslabšali. V letu 2020 je samo Pediatrična klinika v Ljubljani po poskusu samomora zdravila za 50 odstotkov več otrok in mladostnikov kot leto poprej.""
""Konkretni načrt na tem področju je potrebno zasnovati na podlagi leta 2018 sprejete Resolucije o nacionalnem programu duševnega zdravja, kar se do zdaj ni počelo, oziroma se je počelo v omejenem obsegu. Tako se je potrebno vprašati, kako je mogoče, da je Svet vlade za duševno zdravje začel delovati šele julija 2021, torej tri leta po sprejetju Resolucije o nacionalnem programu duševnega zdravja?"" 
Področje duševnega zdravja je po mnenju Levice potrebno urediti celovito znotraj javnega sistema: ""Povečati je treba dostopnost javnih izvajalcev ter večjo pozornost nameniti preventivnim programom in dejavnostim. Pomanjkanja kadra, kjer je največji deficit prav pri kliničnih psihologih, ni moč rešiti čez noč. Je pa jasno, da je potrebno vložiti posebne napore v razpis vpisnih mest in ponuditi spodbude za to vrsto zaposlitve."" 
Tudi oni vsaj del rešitev vidijo v preventivi: ""Tako kot pri zdravju na splošno je tudi pri duševnem zdravju ključnega pomena preventiva. Program Levice v tem smislu ponuja jasne in odločne odgovore. Prekarna delovna razmerja, nerešena stanovanjska problematika, delo preko omejitev delovnega časa in dejstvo, da so zaposleni praktično ves čas dostopni, močno vplivajo na duševno zdravje ljudi. Tako vprašanje duševnega zdravja ni vezano izključno na zdravstveni sistem, temveč je tudi vprašanje, v kakšni družbi si želimo živeti.""
Kot poudarjajo, se zavedajo škodljivih vplivov sodobne tehnologije: ""In profitno usmerjenih družabnih omrežij in platform ali aplikacij za zmenke na zdravje otrok in mladostnikov, pri čemer je treba še posebej izpostaviti motnje pozornosti in poslabšanje samopodobe. V družbi, za kakršno se zavzemamo, bi morala tehnologija služiti potrebam ljudi, ne pa da se zaradi nje že med najmlajšimi kažejo premoženjske in druge razlike, ter da je formiranje osebnosti in odraščanje posameznika povezano s pritiski, ki jih doživljajo na zasebnih družbenih omrežjih, katerih namen je izključno ustvarjanje profita. Treba je prepoznati vpliv najrazličnejših tipov platform na duševno zdravje otrok in mladostnikov ter širše na javno (duševno) zdravje in v skladu z javnim interesom regulirati njihovo delovanje.""
LMŠ: Ustanovitev službe ali direktorata za duševno zdravje znotraj Ministrstva za zdravje V LMŠ opozarjajo, da bodo negativne posledice epidemije na duševno zdravje ostale tudi po tem, ko bo ta minila: ""Podatki in statistike Združenih narodov in Svetovnega gospodarskega foruma kažejo, da je na enega umrlega za virusom več kot 200 ljudi zbolelo zaradi različnih oblik duševnih motenj (v statistiko niso zajeti že obstoječi duševni bolniki). Statistika na področju duševnega zdravja je slaba. To napoveduje še večje število posameznikov, še zlasti otrok, s težavami v duševnem zdravju in dodatne obremenitve sistema skrbi za duševno zdravje, ki je bil v Sloveniji že pred izbruhom epidemije močno podhranjen."" 
Za izboljšanje stanja na področju skrbi za duševno zdravje populacije je po njihovem treba izvesti niz nujnih ukrepov na področju gospodarske, socialne, izobraževalne in zdravstvene politike, ki pa morajo delovati usklajeno. Potrebe na področju duševnega zdravja je po njihovem treba obravnavati kot prioritetne, še toliko bolj zaradi kriznih razmer, in zagotoviti sistemsko financiranje področja mentalnega zdravja, ustrezno sistemsko umestiti področje skrbi za duševno zdravje prebivalk in prebivalcev Slovenije z ustanovitvijo službe ali direktorata za duševno zdravje znotraj Ministrstva za zdravje, zagotoviti delovanje Vladnega sveta za duševno zdravje v optimalni strokovni in odločevalni sestavi.
NSi: Pomembno je ozaveščanje staršev
V NSi izpostavljajo delo aktualne vlade na tem področju: ""V letu 2018 je bila sprejeta Resolucija o nacionalnem programu duševnega zdravja 2018-2028 ali program Mira, trenutno pa je v zaključni fazi predlog akcijskega načrta za leti 2022 in 2023, ki določa konkretne ukrepe na področju duševnega zdravja. V letu 2021 se je pospešilo vzpostavljanje centrov za duševno zdravje otrok in mladostnikov, ki delujejo na primarni ravni zdravstvenega varstva in tako je trenutno polno delujočih 16, štirje pa so še v vzpostavljanju. Načrti v Sloveniji so torej zastavljeni, ključna težava je kader. To smo v tem mandatu začeli pospešeno reševati in zagotovili financiranje za dodatnih 30 specializacij kliničnih psihologov."" 
Sicer pa menijo, da so zelo pomembni preventivni programi oziroma programi psihosocialne podpore, programi starševstva in programi, ki se ukvarjajo s še posebej ranljivimi otroki in družinami, da se okrepi njihova odpornost: ""Programi morajo biti dostopni v šolah, zdravstvenih ustanovah in lokalnih skupnostih. Pri tem je ključno delo z družinami, saj se skoraj polovica duševnih bolezni oziroma motenj, ki so prisotne v odraslosti, prvič pojavi do štirinajstega leta starosti."" 
Na področju sodobnih tehnologij pa je, kot izpostavljajo, pomembno ozaveščanje staršev: ""Da se zavejo njihovih pasti in nevarnosti, in delo z otroki v šolah na način, da se po eni strani učijo koristne in varne uporabe tehnologije, po drugi strani pa jih učitelji seznanjajo tudi z nevarnostmi.""
Povežimo Slovenijo: Ključna je podpora v znanem okolju
Povežimo Slovenijo poudarja gradnjo sistemov socialne vključenosti že na lokalni ravni, prek tega bi zvišali občutek varnosti in vključenosti, pravijo: ""Menimo, da je pri preventivi in preprečevanju posledic ključna najprej podpora doma oziroma v domačem, znanem okolju."" 
""Podpiramo tudi dobre prakse pilotnih projektov celovite duševne oskrbe na domu, ki poteka na Primorskem v zadnjih letih, saj kaže odlične rezultate,"" navajajo. ""Naš cilj je, da v naslednjem mandatu vzpostavimo sistem, ki bo ta celovit terenski pristop prenesel na celotno Slovenijo. Namreč veliko duševnih stisk ostane neodgovorjenih zaradi oddaljenosti ljudi od središč in oskrbe.""
Sodobne tehnologije so del našega življenja, vendar pa postajajo vedno večji dejavnik vpliva na duševno zdravje mladih, menijo: ""Ključno je, da se ukvarjamo s preventivo, kar konkretno pomeni, da v šolske predmete informatike uvedemo tudi tematike o pomembnosti odklopa od tehnologije, upravljanje porabe časa v povezavi s sodobno tehnologijo in podobno.""
SAB: Otroci bi pred začetkom pouka oddali svoje mobilne naprave in bi jih po koncu pouka zopet prevzeli
""V SAB menimo, da je treba nujno okrepiti dejavnosti na področju promocije duševnega zdravja s spodbujanjem pozitivnih dejavnikov kot preventive pred dejavniki, ki na duševno zdravje negativno vplivajo. Življenjski slog posameznika se je v zadnjih letih močno spremenil, postal je hitrejši in bolj stresen. Na količino stresa pa so v zadnjih dveh letih močno vplivale tudi epidemija in njene posledice – tako na zdravstvenem področju kot drugje – na delovnih mestih, šolah,"" situacijo ocenjujejo v SAB.
Kot eno od rešitev opisane problematike vidijo v ozaveščanju o pomembnosti duševnega zdravja na delovnih mestih in v šolah – detabuizaciji problematike duševnega zdravja – pa tudi v organizaciji brezplačnih delavnic (tako preventiva kot kurativa) in psiholoških svetovanj za posameznike: ""Prav tako bi s skrajšanjem čakalnih dob bolniki prej prišli na vrsto za svetovanje. Duševno zdravje je neločljivo povezano s telesnim zdravjem, posledično pa z dobrim počutjem, delovanjem in produktivnostjo posameznika.""
Ocenjujejo tudi, da je sodobna tehnologija življenja mladostnikov in otrok močno zaznamovala, zlasti v času epidemije, ko so bili praktično neprestano pred elektronskimi napravami: ""V SAB menimo, da bi z omejitvijo uporabe mobilnih naprav (mobiteli, tablični računalniki itd.) v osnovnih in srednjih šolah lahko pozitivno vplivali na njihovo počutje. Otroci bi pred začetkom pouka oddali svoje mobilne naprave in bi jih po koncu pouka zopet prevzeli."" 
SD: Širitev košarice pravic obveznega zdravstvenega zavarovanja 
""Medtem ko je v svetu zaradi epidemije covida-19 umrlo že več kot pet milijonov ljudi, vsak sedmi človek trpi za duševno stisko,"" ugotavljajo v SD. Zaradi močne kadrovske podhranjenosti in nesprejemljivo dolgih čakalnih vrst mnogi na področju duševnega zdravja pri nas napovedujejo naslednje ukrepe: 
- Ureditev zakonodaje na področju duševnega zdravja
""To vključuje novelacijo zakona o duševnem zdravju, ki je pomanjkljiv in zastarel, prav tako pa tudi pripravo dveh novih zakonov: zakon o psihoterapiji in zakon o psihološki dejavnosti. Ureditev zakonodaje je nujna podlaga za naslavljanje problematike dostopnosti, kadrovske podhranjenosti in kakovosti obravnav.""
- Omogoči se dostopnost do strokovne pomoči vsem 
""Vzpostavitev dodatnih centrov za duševno zdravje po celotni Sloveniji (tako za otroke in mladostnike kot tudi za odrasle), ki bodo geografsko enakomerno porazdeljeni glede na potrebe prebivalstva.""
- Širitev košarice pravic obveznega zdravstvenega zavarovanja 
""Na področju duševnega zdravja želimo zagotoviti več pravic v sklopu zdravstvenega zavarovanja z umestitvijo psihoterapije v nabor pravic, kar je ključno za učinkovito in dolgotrajno zdravljenje določenih duševnih stisk in motenj."" 
- Nadgradnja kadrovske mreže 
""Na podlagi poglobljene analize potreb prebivalstva in Akcijskega načrta 2022-2023 Nacionalnega programa o duševnem zdravju 2018-2028, bodo pripravljene kvote za povečanje števila specializacij s področja psihiatrije, pedopsihiatrije in klinične psihologije. Poleg tega bomo stremeli k zagotovitvi sredstev za nadgradnjo kompetenc in kakovosti obravnav, predvsem na področju duševnega zdravja starejših, otrok in mladostnikov."" 
- Krepitev preventivnih in promocijskih aktivnosti 
""S preventivnimi ukrepi lahko preprečimo razvoj oziroma poglabljanje duševnih stisk in motenj ter tako dolgoročno dvignemo stopnjo kakovosti življenja ljudi. Zato je pomembno, da se področje duševnega zdravja umesti v izobraževanje na vseh ravneh izobraževalnega sistema.  Pomembno je tudi, da se nadalje krepijo aktivnosti na področju dvigovanja zdravstvene pismenosti o duševnem zdravju in podpira aktivnosti, usmerjene na zmanjševanje stigmatizacije duševnega zdravja."" 
Obljubljajo, da bodo, če bodo med strankami, ki bodo sestavljale vlado, s koalicijskimi partnerji naslovili pripravo konkretnega načrta takoj ob nastopu nove vlade in pripravili potrebno zakonodajo za področje duševnega zdravja v prvi polovici mandata. ""Ker pa je reševanje kadrovske stiske dolgotrajen proces, zaradi večletnega trajanja specializacij, bomo ob nastopu nove vlade prioritetno razpisali vsaj 30 dodatnih specializacij klinične psihologije, nato pa na podlagi analiz tudi za psihiatrijo, pedopsihiatrijo in po potrebi dodatne za klinično psihologijo."" 
Ko gre za negativne učinke tehnologije na mentalno zdravje mladih, pa predlagajo naslednje rešitve: 
- Implementacija izobraževanj staršev za zdravo rabo digitalnih zaslonov otrok in mladostnikov
 - Izobraževanje otrok in mladih o zdravi rabi digitalnih zaslonov in krepitev razvoja zdravih navad (npr. higiena spanca, telesna aktivnost, druženje s prijatelji brez uporabe digitalnih zaslonov)
- Promocija zdrave uporabe digitalnih zaslonov 
- Krepitev virov pomoči za osebe, ki se soočajo s problematično rabo digitalnih zaslonov ali celo z zasvojenostjo
 
V SDS izpostavljajo dosežke vlade na področju mentalnega zdravja 
Tudi v SDS izpostavljajo, da je državni zbor je decembra 2017 sprejel Resolucijo o Nacionalnem programu duševnega zdravja 2018-2028, katere temeljni cilj je prenos težišča obravnavanja duševnih motenj s sekundarne na primarno zdravstveno raven v domače okolje: ""Vzpostavljenih je bilo prvih deset centrov za duševno zdravje otrok in mladostnikov, vzpostavljeni so trije centri za diagnostiko in urgentno obravnavo otrok in mladostnikov (na pediatrični kliniki UKC Ljubljana, Službi za otroško psihiatrijo UKC Maribor in Univerzitetni psihiatrični kliniki Ljubljana), v letu 2019 pa je bil odprt varovan psihiatrični oddelek za otroke in mladostnike za potrebe celotne Slovenije. Vlada Janeza Janše je zagotovila sredstva za dodatnih deset postelj za otroke in mladostnike v centru za mentalno zdravje Univerzitetne psihiatrične klinike v Ljubljani. V splošni dogovor za leto 2021 so bili uvrščeni štirje timi za otroke in mladostnike v skupni višini 1,5 milijona evrov na letni ravni. Ti timi so zagotovljeni za zdravstveni dom Piran, Domžale, Maribor in Sevnica."" 
Se pa, kot poudarjajo, zavedajo, da je kadrovsko pomanjkanje na tem področju ena večjih težav in izzivov: ""V zakonu o nujnih ukrepih na področju zdravstva je člen o zagotavljanju sredstev za specializacijo dodatnih trideset kliničnih psihologov, ki so prvič razpisane po uveljavitvi tega zakona. Tako so že v letošnjem letu v proračunu RS zagotovljena sredstva za 10 specializacij iz klinične psihologije, v naslednjih dveh letih pa dodatnih 20. Ministrstvo za zdravje je pripravilo tudi akcijski načrt nacionalnega programa duševnega zdravja za obdobje 2021-2023. Minister za zdravje je zaradi zavedanja resne situacije na področju duševnega zdravja 1. 4. 2022 podpisal sklep o imenovanju delovne skupine za duševno zdravje. V skupino je vključenih 23 strokovnjakov (od zdravnikov, predstavnika Varuha človekovih pravic in pravosodja do nevladnih organizacij), opredeljene imajo natančne naloge s predvidenimi terminskimi načrti. 31. 3. 2022 je Vlada RS sprejela Akcijski načrt za leti 2022 in 2023 za izvajanje Resolucije o nacionalnem programu duševnega zdravja 2018‒2028. Posebna pozornost je namenjena mladim in vključuje cilje za zmanjšanje samomora in z alkoholom povezanih duševnih motenj, naloge za krepitev znanja in kompetenc na področju duševnega zdravja, za izvajanje socialnovarstvenih programov in programov v podporo družini in cilje za aktivnosti in programe, s katerimi se vzpostavljajo podporna okolja v vzgojno‒izobraževalnih ustanovah, institucijah in lokalnih skupnostih.""
"
https://www.24ur.com/novice/volitve/zelimo-se-pogovarjati-z-vsemi-strankami-ki-bodo-v-parlamentu-niso-pa-v-danasnji-vladi.html,"'Želimo se pogovarjati z vsemi strankami, ki bodo v parlamentu, niso pa v današnji vladi'","Predsednik Gibanja Svoboda Robert Golob je prepričan, da bo njegova stranka na volitvah zmagala in dala mandatarja za sestavo vlade, kar bo, pravi, najverjetneje sam. Dediščino zdajšnje vlade v celoti zavrača. Kako pa torej razlaga, da je v svoje vrste vzel dva poslanca, ki sta jo pomagala postaviti? Kakšni bodo njegovi etični standardi v politiki, kako bi krmaril s koalicijskimi partnerji in kako bi se spoprijel z izzivi, kot so zdravstvo, plačni sistem javnega sektorja in ustvarjanje delovnih mest z višjo dodano vrednostjo? ","
Niste čisti novinec na slovenskem političnem prizorišču, pa vendar se vas dojema kot nov obraz, ki se je pojavil ob tokratnih volitvah. Da se je pojavil nov obraz, se je pri nas zgodilo že zadnjih nekaj volitev. Kaj bo tokrat drugače?
Mislim, da je to, da se pojavljajo novi obrazi, lahko tudi odziv ljudi na to, da niso zadovoljni z obstoječo strankarsko ponudbo. Zakaj pa verjamem, da lahko mi ponudimo svežino, ki ne bo kratkega daha, ampak bo pripeljala do korenitih in strukturnih sprememb v tej državi? Ker skušamo zajeti dovolj širok nabor različnih ljudi, ki imajo v resnici izkušnje iz različnih družbenih podsistemov. Tudi sam imam izkušnjo ne le iz gospodarstva, ampak tudi iz poznavanja državne in lokalne politike. Hkrati nismo kontaminirani, zaznamovani s preteklimi odločitvami državne politike. Se pravi, prihajamo ljudje, ki vemo, kako politika deluje, nismo pa se še sami v njej preizkusili in nismo ujetniki preteklih napak. In meni se zdi ravno to, da lahko pridemo z neobremenjenim pogledom, najboljša garancija za to, da bomo dejansko skušali vpeljati nove stvari. Ne bomo, kot pravite, nov obraz, predvsem bomo nova politika.
 Toda vaša stranka je nastala v ekspresnem času. Je mogoče, da v tako kratkem času svoje kandidate spoznate tako dobro, da lahko jamčite za njih?
Ljudje se spreminjamo celo življenje. Tudi nekateri, ki jih poznaš, te presenetijo po desetih letih. Kandidate smo se potrudili spoznati čim bolje, vpeljali smo sistem, ko smo za vsako kandidatno mesto imeli tri kandidate. Nismo iskali enega, ampak smo imeli tri, med katerimi smo se odločali ne samo glede na to, kdo od njih je naredil najboljši vtis in kdo ne bil nezaznamovan v preteklosti, ampak tudi glede na to, kako lahko med seboj sodelujejo. Iskali smo torej dovolj širok nabor, raznolike ljudi, ki tvorijo neko delujočo celoto. Seveda. Če bi imeli še mesec, dva ali tri, bi lahko dobili še boljše rezultate, po drugi strani pa je enkrat potrebno potegniti črto in se odločiti. Tako da sem zadovoljen.
Še bolj pa sem zadovoljen s tem, kar boste videli po volitvah, torej z izvršno ekipo. Kajti v tem procesu se nismo ukvarjali samo z izbiro kandidatov za parlament. V resnici imamo še enkrat toliko ljudi, ki so pripravljeni poprijeti za izvršno funkcijo.
Podobno je leta 2014 govoril Miro Cerar, potem pa smo videli, kaj se je dogajalo z njegovo stranko, kaj je sledilo silovitemu vzponu. Pred dvema letoma je izstopil, rekoč da to ni več njegova stranka. Obstaja pri vas takšna bojazen?
Prihajam iz gospodarstva. In ko sem po petnajstih letih neprostovoljno izstopil iz gospodarstva, sem rekel, da je to še naprej moje podjetje. Gen-I je po petnajstih letih še vedno moje podjetje – tako čutim, v srcu je moje – nisem njegov lastnik in nikoli ne bom. In to je morda razlika. Gen-I je zrasel iz štirih zaposlenih v 2002 v 600 zaposlenih. Ko znaš zgraditi kolektiv in se z njim poistovetiti, se ti kaj takšnega ne more zgoditi.
Ste pa v svoje vrste sprejeli denimo Janjo Sluga in Jurija Lepa, ki sta pomagala postaviti aktualno vlado. Zakaj ste se za to odločili, kaj je sporočilo tega?
Te vlade nista postavila samo onadva, sta pa prva, ki sta tej vladi rekla ne. In to je bil ključni kriterij. Razumem, da človek naredi v življenju tudi kakšno napako. Tisti, ki zna napako čim prej priznati, sprejeti odgovornost zanjo in se potem postaviti na drugo stran ter jo začeti popravljati, ima v mojih očeh veliko vrednost kot človek. Marsikdo namreč raje ne prizna napake, samo da ne bi izpadlo, kot da jo je storil. In to so v resnici ljudje, ki danes to vlado ohranjajo pri življenju. Ne tisti, ki so napako priznali, ampak tisti, ki v njej še vedno vztrajajo. Skušajo celo ponovno, pod novimi imeni in krinkami priti v politiko.
Ampak zaradi tega se vam je menda odrekel Ivan Gale. Vam je zaradi tega žal?
Tisti ""menda"" je kar na mestu. Gospod Gale je imel odprta vrata v našo stranko, lahko bi izbral kar koli in postavil katero koli zahtevo. Ni postavil nobene zahteve, ampak se je odločil, kot se je, ne da bi pojasnil, zakaj. Pojasnila, da je za to kriva poslanka Janja Sluga, je začel dajati kasneje, ko ste ga začeli spraševati, zakaj se nam ni pridružil. Ko sem ga to spraševal sam, odgovora nisem dobil.
Kje pa se je v tej zgodbi izgubil Igor Zorčič?
Poglejte primer STA. Obstaja pomembna distinkcija, kdo se je boril proti vladi Janeza Janše in potem izstopil. In tukaj je distinkcija med enim in drugim. Ne bi zahajal globlje, ampak vedno moraš nekje potegniti črto in mi smo jo potegnili med Janjo Sluga in Igorjem Zorčičem.
Na primeru STA?
Na primer.
Pa je bilo del računice morda to, da ste z dvema poslancema prišli na soočenja na RTV?
Seveda ne. To je zdaj slučajno tako izpadlo. Mimogrede ponujali so se nam tudi drugi poslanci. Danes bi lahko imeli pet ali več poslancev. Pa nismo želeli razbijati nobene od strank KUL-a in nismo želeli sprejemati poslancev, ki so danes končali v stranki, ki ste jo že omenjali, v družbi z Ivanom Galetom. Hočem povedati, da smo bili selektivni. Zavrnili smo tiste, za katere smo ocenili, da v našo ekipo ne sodijo najbolje. To ne pomeni, da je z njimi kaj narobe, ampak mi smo sestavili ekipo, za katero računamo, da bo kohezivna in ne bo vsak izmed njih posamezno vlekel na svojo stran.
Koga konkretno ste torej zavrnili?
Sem nakazal, ne bi pa o imenih. Ko politika postane poimenska, in to je v Sloveniji žal prepogosto, takrat to ni več politika, ampak so to medosebni odnosi, obračunavanja in zamere. Jaz mislim, da je politika več kot to, da moramo vsi čez te osebne zgodbe in se ukvarjati s tem, kaj je dobro za državo in ljudi, ne pa s posamezniki z imenom in priimkom.
Zadnje ankete kažejo, da se bosta stranki LMŠ in SAB borili za vstop v parlament. Vas to skrbi? Če katera od strank KUL izpade iz parlamenta, bo koalicijsko dogovarjanje najbrž težje?
Vsi se borimo za vstop v parlament, ne samo oni. Zagotovo si pa zelo želim, da bomo po volitvah v stanju sestaviti stabilno in močno vlado. V interesu nam je, da pride čim več strank KUL, torej iz leve sredine, v parlament. To je naš skupni interes. Volivci pa se odločajo, kot se odločajo, na to ne moremo veliko vplivati. Nekateri, ki bodo mogoče volili nas, so morda v preteklosti volili katero od strank KUL. Marsikdo se bo odločil zadnji dan. Vem pa, da je večina naših volivcev tistih, ki so bili v preteklosti morda neopredeljeni ali pa so bili volivci strank, ki jih danes ni več zares na sceni. Zato sem prepričan, da bo ravno Gibanje Svoboda omogočilo, da bo levosredinska vlada stabilna in trdna. Kajti če se Svoboda ne bi pojavila, bi ti glasovi najbrž ostali doma ali razpršeni po spektru, mi pa bi spet imeli razmerje, podobno temu, ki ga imamo danes v parlamentu. Nekako pol-pol med vladajočo stranjo in opozicijo.
Računam, da bomo ravno s tem, da bomo pritegnili neopredeljene, ki so bili zasičeni s politiko enih in drugih, uspeli sestaviti stabilno vlado. V to res verjamem.
Torej 60 sedežev ali več?
Seveda, če gledamo ankete, kaže, da bi sama vlada imela udobno večino, nekje med 53 in 56 poslancev. Zakaj sam govorim o 60? Ker si želim, da bomo vsaj programsko uspeli sestaviti tudi koalicije, morda projektne koalicije za posamezne primere, ki bodo imele večjo večino kot sama vlada. Kdo pa pravi, da mora biti samo razmerje, ali si noter ali ne? Spomnimo se devetdesetih let in vlad Janeza Drnovška, ki je imel zelo različne statuse – projektno sodelovanje, programsko sodelovanje, pridružene članice v koaliciji. Vse to smo v Sloveniji že videli in s spoštljivim dialogom je to mogoče. Ko pa se postavimo naši–vaši, kar je današnja situacija, potem pa je samo ali si v vladi ali ne, ampak vladati se da na različne načine in interes ljudi je, da takrat ko bomo iskali širši konsenz za nek projekt, na primer volilni sistem, da bomo takrat iskali neko širšo podporo. Ne samo zato, ker moramo, ampak ker je to pravilno.
Koalicija KUL torej ni edina, ki je zanimiva za vas. Koliko je sploh zanimiva za vas? Pred kratkim ste dejali, da se boste pogovarjali tudi s strankami posebej. Katera vam je najbližje in koliko boste v teh pogovorih segali na desni politični pol?
Sporazuma s KUL nimamo. Zavrnili smo vstop v KUL in o tem se ne pogovarjamo. Vidimo jih kot tiste, ki so nam z vidika vrednot in programskih usmeritev najbližje. Zagotovo se bomo še kje razhajali, toda tudi med njimi so razlike. Želimo pa se pogovarjati z vsemi strankami, ki bodo v parlamentu, niso pa v današnji vladi. Kdo pa pravi, da se tja ne bo prebila še kakšna nova stranka? Ljudje bodo odločili, kdo bo v parlamentu.
S temi, ki so v vladi, bomo morda nekoč našli kakšno programsko ali projektno sodelovanje, ampak to bo pokazal čas.
Mislim, da je ključno, da vlada jasno postavi črto in reče – z dediščino sedanje vlade nimamo nobenega opravka, nobene kontinuitete in jo bomo prekinili. Zato nihče, ki je v današnji vladi, ne more biti v naši. Kaj bo namreč počel? Skušal bo zadržati privilegije, ki si jih je ustvaril. Pa je vseeno, kako se imenuje. Ali NSi, ki ne kadruje, pa so njihovi kadri povsod, ali Konkretno, ki je poštena, pa ima ne vem koliko preiskav … Skratka, vseeno je, kdo od njih si obeta, da bi prišel v naslednjo vlado in se zanjo ponuja. V naslednji vladi jih ne bo, saj bi tako naša vlada sprejela dediščino te vlade, to pa zavračamo v celoti.
Projektnega sodelovanja pa torej ne izključujete niti s strankami aktualne vlade?
Recimo, da bomo imeli projekt volilnega sistema. Ali ni logično, da bo vlada ponudila sodelovanje tudi strankam, ki jih ne bo v vladi? Že vnaprej vemo, kdo bo to zavrnil. Nič narobe, ne bomo jih pogrešali. Vemo pa, kdo je tisti, ki se danes ponuja kot povezovalni člen na projektih.
Torej Nova Slovenija?
Tisti, ki se bo tako odločil. Mogoče Slovenska nacionalna stranka.
Če se vrnemo h KUL … Pojavljajo se ugibanja v zvezi z mandatarstvom. Kako vidite to zadrego?
Nobene zadrege ne vidim. Seveda bo Gibanje Svoboda dobila največ glasov in seveda bo Gibanje Svoboda dala mandatarja in najverjetneje bom to sam.
Ljudje so danes, po anketah sodeč, zelo jasno odločeni. Če bodo takšna razmerja, potem ne bo zadrege za nikogar.
Kaj pa povolilno sodelovanje z nekaterimi strankami, na primer Levico. Vi imate v svojem programu modernizacijo Slovenske vojske, Levica napoveduje, da je to tema, ki bo na morebitnih koalicijskih pogajanjih najtrši oreh. Ste na to pripravljeni in koliko mora Levico skrbeti, da bo morda zaradi svojih stališč iz pogovorov izpadla?
Ne verjamem, da bi koalicija razpadla zaradi takšnih stvari. Po tej izkušnji, ki jo imamo v zadnjih dveh letih, ko smo tik pred tem, da zdrsnemo iz avtokracije v diktaturo, mislim, da smo se vsi naučili, še posebej sedanja opozicija, da je treba kakšne stvari gledati širše, tudi izbrati manjše zlo. Na tem konkretnem primeru pa ne vidim točke, kjer bi koalicija razpadla. Kajti tudi sam ne verjamem, da je povečevanje izdatkov za nakup oklepnikov ali letal prava stvar. Poanta ni v izdatkih za vojsko, ampak izdatkih za varnost. Vojska ni namenjena sama sebi. V nekem delu misijam v tujini, primarno pa varnosti naše države. Varnosti pa v tem času več ne gradiš skozi oklepnike, ki tudi Rusom v Ukrajini veliko ne koristijo. Kar je pomembno za varnost, so popolnoma drugi sistemi. Imamo civilno zaščito in reševanje kot pomemben del in kibernetsko varnost kot še bolj pomemben del. Potem imamo pa še specializirana orožja, kot so na primer droni. Imamo najboljšega izdelovalca lahkih letal na svetu, ampak tega znanja ne znamo povezati z vojaško industrijo. Hočem povedati, da lahko Slovenija na varnostnem področju veliko ponudi, če bomo varnostno vprašanje jemali kot naložbo v zagon specializiranega gospodarstva, ki bo imelo tudi svojo tržno nišo znotraj Nata, kar je danes celo zaželeno, potem bomo ubili tri muhe na en mah in s tem se bo strinjala tudi Levica, ker s tem orožjem ne bomo ogrožali ljudi, ravno obratno, večali bomo varnost in ustvarjali vrednost za državo, posledično pa bomo imeli več denarja za socialo.
Zakaj pa ste se odločili za kandidaturo v istem volilnem okraju kot Luka Mesec?
Ker so po naših analizah v Ljubljani trije okraji, kjer lahko dobimo največ glasov in tega smo se držali. Na izbiro smo imeli center in Šiško. Na koncu sem se odločil za dva okraja. Pa ne zato, da maksimiziram svoj osebni odstotek, ampak število glasov, ki jih bo dobilo Gibanje Svoboda. Sicer pa bi bil v vsakem okraju nekdo.
Predsedniki KUL so samo štirje …
Saj sem vam povedal, da s KUL nimamo sporazuma. S tem, da bi se izogibali drug drugemu, se nismo veliko trudili.
Kaj pa Zoran Janković? Prišel vas je podpret na konvencijo, potem smo slišali, da s Pozitivno Slovenijo nimate ničesar. Lahko to razumemo, kot da ste razumeli, da vam lahko njegova podpora škodi, še posebej izven Ljubljane?
Župan Janković je za Ljubljano naredil ogromno, tega mu ne more vzeti nihče. Res pa je, da je, ko sem se novembra pojavil na sceni, ponujal, da prevzamem Pozitivno Slovenijo. Tega nisem želel in tega ne obžalujem, saj smo želeli stvari postaviti na novo. Nismo želeli biti del preteklosti, hoteli smo novo zgodbo z novimi pogledi. To je politični del.
Tudi kasneje, ko je sam spraševal ali bi nam lahko izrazil podporo, sem dejal, da lahko kot posameznik in župan vedno izraža podporo. Ko smo imeli konvencijo, smo ga kot župana mesta, kjer smo imeli konvencijo, povabili v skladu s političnim bontonom in mu dali priložnost, da javno obrazloži svojo podporo. Vsakemu, ki nas je pripravljen javno podpreti, damo isto priložnost. Kdor koli nas bo javno podprl, ne da bi imel v ozadju želje po vrnitvi usluge, je dobrodošel. Zavračamo pa tihe podpore iz ozadja, ki so vedno povezane s protiuslugami. To, da nas je podprl javno, se mi tako zdi edini pravi način, da ne bomo sanjali o stricih iz ozadja. Tiste, ki nas podpirajo, želimo imeti javno znane.
Spomnimo se kongresa Pozitivne Slovenije pred kakšnim desetletjem, ko ste zaradi dogajanja s KPK dejali, da je treba kraljico, Jankovića torej, tudi žrtvovati. Po tem se je zgodila še afera farmacevtka. Kako sta se znova našla?
Saj se nisva. Ravno o tem govorim. Verjamem, da je župan Janković v naši stranki prepoznal element, ki lahko pozitivno vpliva na politično krajino v Sloveniji. Tako to dojemam. Drži pa, da je imela najina zgodovina vzpone in padce. Sva pa imela vedno iskren odnos in ko se s čim nisem strinjal, sem to povedal, tudi javno. Dva kongresa sta bila in na obeh sem povedal svoje poglede. Na prvem kongresu sem predlagal, da se moramo, glede na to, da sta bila z Janšo pod sumom korupcijskih tveganj, če se želimo znebiti Janševe vlade, ki je bila takrat kratkotrajna, odločiti, ali smo pripravljeni našega kralja, ne kraljico, žrtvovati. Ko smo se na naslednjem kongresu odločali, ali bomo podprli vlado Alenke Bratušek, pa sem podpiral vlado.
Nekoč smo tudi slišali, da ste na šahovnici skakač, ker radi skačete nenadzorovano levo in desno. Je temu še vedno tako? Kako naj to razumejo volivci? 
To je bilo pred desetimi leti, takrat sem hotel zelo jasno povedati, da sem bil znotraj Pozitivne Slovenije neodvisen in da sem lahko uporabljal poteze, ki so v resnici najmanj konvencionalne. Ravno skakač se premika najmanj premočrtno in najmanj konvencionalno. Ta del, da ne razmišljam linearno, zame še vedno velja. In ravno zato verjamem, da lahko začnemo večino problemov reševati na drugačen način.
Danes smo ujetniki zgodovine zadnjih 15, 20 let, ko večina vlad zelo premočrtno pristopa k vsem problemom – od zdravstva, pokojnin, mladih … Mi želimo ta pogled spremeniti, reči, tako je bilo do sedaj, zdaj bomo pa začeli iskati nove poti, ki bodo inovativne.
Kot eno od temeljnih vrednot poudarjate spoštovanje, zapisano imate tudi, da boste vzpostavili kulturni dialog in normalno, spoštljivo ter vključujočo komunikacijo na vseh ravneh družbe. Kako boste to dosegli na politično razgretem prizorišču? Razkol med desnico in levico je izjemno globok.
Začeti je treba drugje. Verjamem, da je politična scena danes razklana. Vendar hkrati vidim, da je med strankami, ki ne sodelujejo v vladi – pa celo z nekaterimi od njih je to mogoče – spoštljiv dialog nekaj povsem normalnega.
S KUL se spoštljivo pogovarjamo, enako s civilno družbo. In če smo se v stanju pogovarjati spoštljivo z navadnimi ljudmi, je to pravi temelj.
Pred volitvami je moderno poudarjati, kako bi se z vsemi povezovali. To je čisti blef. To ni spoštljivost, ampak laganje. Tisti, ki vam danes razlaga, da bi se z vsemi povezoval, seveda pod svojimi pogoji, ta laže. Mi smo jasno postavili črto, kdo so tisti, za katere verjamemo, da se bodo, ko nekaj izjavijo, tega držali in bodo v spoštljivem dialogu iskali rešitve.
Ključno pa je, da vzpostavimo spoštljiv dialog med ljudmi, ker se ta razklanost širi med ljudi in to je tisto, kar je škodljivo. Ne med strankami, problem je razklanost med ljudmi, med sosedi, sodelavci in to res želimo počasi, predvsem pa z rezultati in trdim delom, popraviti.
Marjan Šarec se je pred štirimi leti pred volitvami sestal z Janezom Janšo. Ste se vi? Bi se?
Mi na kraj pameti ne pade!
Kdaj sta se nazadnje pogovarjala?
Janeza Janšo sem v zadnjih desetih letih videl enkrat, lani jeseni na prireditvi o energetski prihodnosti. Bilo nas je 40 in predstavljal sem, kaj lahko Gen-I doprinese k energetski prihodnosti Slovenije.
Kaj pa po volitvah? Se bosta pogovarjala?
Jaz upam, da se bova še pred volitvami srečala na soočenjih. In to je to.
Vlada, ki odhaja, se je soočala s številnimi aferami, a ministri, ki so bili v središču teh dogajanj, so ostajali. Kakšna bi pa bila vaša toleranca do napak, spodrsljajev in nepravilnosti? Kaj za vas pomeni etika v politiki?
Se bom vrnil na tisto, o čemer smo že govorili. Da ima vsak pravico, da ko prepozna napako in se iskreno opraviči, dobi še eno priložnost. Je pa odvisno od napake. Niso vse napake enake. Tudi pri napakah obstaja črta. To lahko imenujete etika ali pravna država. So torej napake, ki se jih da popraviti, sam verjamem, da brez napak ne napreduješ. So pa napake, ki so tako velike in pomembne, da se je treba posloviti.
Z vsem tem sem se zadnjih 15 let srečeval že v gospodarstvu. Z vsemi sodelavci sem se učil na napakah, od nekaterih pa sem se zaradi napak poslovil. S tem nimam težav. Hitro slovo, ko nekdo po vrednotah ne sodi v ekipo, je najbolj učinkovito. Ne morem sodelovati z ljudmi, s katerimi se na temeljnem nivoju ne strinjamo, da je to, kar počnemo, pošteno in pravilno. Verjamem, da mi boste rekli, da je to v politiki naivno. Prav, bomo pa na začetku malo naivni. Ampak ravno skozi to bomo lahko vpeljali nove standarde. Začeli bomo s kulturo dialoga in verjamem, da bomo skozi to lahko vzpostavili etiko delovanja.
Še nekaj, v življenju nisem prejel evra podkupnine, glede tega imam ničelno toleranco.
Koliko denarja pa boste porabili za predvolilno kampanjo, ki je drag projekt. Kdo jo financira?
 Različno. Sredstva, ki jih imamo na računu, smo izbirali izključno z donacijami fizičnih oseb z imenom in priimkom. Tudi sam sem bil med donatorji.
Koliko pa bo tega denarja?
Nisem pogledal na račun, ampak če bi vedel, da bo to vprašanje, bi povedal točen podatek. Računamo pa, da bo kampanja stala okoli 400.000 evrov. Dobra novica, ne samo za nas, je, da večina računov vedno zapade po volitvah. In glede na to da nam ankete kažejo zelo dobro, lahko tudi porabo sredstev tempiramo glede na pričakovan rezultat. S tega vidika nimam skrbi.
Aleš Hojs je razkril, da na RTV-ju pričakujejo vašo dohodninsko napoved. Jo boste poslali, zakaj je ne bi? Ste imeli še kake druge dohodke kot iz naslova Gen-I?
Ne, nobenih dohodkov nisem imel. Sem pa bil presenečen, ko je minister za notranje zadeve prvič izpostavil, da se veselijo moje dohodninske napovedi. Najprej sem mislil, da se je veselijo na Policiji, kamor bi jo še najbrž res poslal. Ko pa sem ugotovil, da je na podlagi njegove intervencije te podatke začelo zahtevati uredništvo RTV, potem pa je spet minister Hojs povedal, da jih pričakujejo 'oni' – v prvi osebi množine – pa se mi je to zdelo grozljivo. Kako lahko policijski minister skupaj z uredništvom RTV pričakuje osebne podatke političnega konkurenta? In o tem govori v javnosti. To je policijska država. In zato: zaradi demokracije in pravne države mi na kraj pameti ne pade, da bi tem policijskim kolaborantom na RTV ali policijskemu ministru pošiljal svoje osebne podatke. Nimam pa česa skrivati in ko bo prišel čas, če bo potrebno, bom to tudi objavil. Mislim pa, da ne bo potrebno, ničesar ni, kar nismo že objavili na več mestih, med drugim tudi na vašem portalu. Ne mislim pa igrati po njihovih notah.
Gen-I bo, kot kroži v nekaterih medijih, odgovoril na namigovanja o plačevanju novinarjev v zadnjih letih. Kako bo odgovoril?  
V resnici je to še ena od zgodb, ko imamo na eni strani opravka z več televizijami, ki denar za delovanje dobivajo od neznanega vira iz tujine in to se jim zdi v redu. Televizija je na Googlu zakupila oglase za ime naše stranke. Nova 24TV. Potem pa nekdo od njihovih satelitov, ki ga ne bom imenoval, da mu ne naredim reklame, zavrti domnevno zgodbo o financiranju enega od neodvisnih portalov, ki pa je velik trn v peti ravno vladi in njenemu predsedniku. Verjamem, da bo Gen-I odgovoril v skladu z zakonskim rokom in zakonskimi obveznostmi. Kar pa jaz vem in vam lahko povem na to temo, pa je, da letos ne Gibanje Svoboda ne Gen-I nista imela z omenjenim portalom ničesar. Nobene pogodbe ali posla, noben denar se ni prelil.
Kak pa bo vaš prispevek k neodvisnosti medijev, če pridete na oblast? Se boste uspeli upreti skušnjavi oblasti, da si jih skuša podjarmiti? 
 Absolutno. Tukaj bo naš prispevek največji. Verjamem, da je kolektiv toliko močen in toliko dober, kolikor sprejme odgovornosti in kolikor je opolnomočen. Opolnomočenje kolektiva je najboljši način, da kolektiv izpolnjuje svoje poslanstvo. Druge poti ni. Pri javni televiziji to pomeni opolnomočenje njihovega kolektiva. Programska shema, programski svet – to mora prihajati od znotraj, ne od zunaj in v Gibanju Svoboda bomo to ne le podprli, ampak bomo vztrajali, da bodo to sprejele tudi ostale koalicijske stranke. Da se bodo znale upreti skušnjavam.
Napovedali ste, da boste nagrado Gen-I za lansko leto podarili nekaj nevladnim organizacijam …
To sem že storil.
Kdo pa so prejemniki?
Nihče je še ni dobil, ker formalno o nagradi odloča skupščina, s tem ko potrdi letno poročilo. To je vedno konec junija in takrat bo uradno znano, ali nagrada bo in kako visoka bo. In ker ne želim, da bi kdo špekuliral ali na to vplival, sem se vnaprej, januarja, pri notarju v celoti odpovedal tej nagradi, kakršna koli že bo. Znesek bo nakazan humanitarnim organizacijam.
Katerim?
Devetim. Ne bom pa o njih govoril, dokler ni znano, kakšen je znesek. Raje jih presenetim, ko bodo dobili, kot da bi jih zdaj nepotrebno spravljali v zadrego. Ni pa treba, da špekulirate v politične vode. Bo pokazal čas. Nihče od njih pa ne ve, da je na seznamu.
Spisali ste dva programska dokumenta, enega volilnega in enega dolgoročnega. Nekatere druge stranke so volilni program že imele, ko je vaša stranka šele začenjala politično pot. Sta ta dva dokumenta nekaj, na kar ste ponosni? Kaj je v njih tisto, kar bo Slovenijo pripeljalo na nek nov nivo? 
Noben dokument držav nikamor ne popelje. Dokument je samo usmeritev. Če sem na kaj ponosen, sem na ljudi, tudi na ljudi, ki so ta dva dokumenta pripravljali. Zakaj pa dva? Prvi je dolgoročen, govori o viziji 2030 in o tem, kakšna družba želimo postati. V tem dokumentu govorimo o tem, da bomo odprta družba, svobodna družba in socialno pravična družba, ki bo solidarna med seboj. Volilni dokument pa je živ. Zunanje okoliščine v svetu se hitro spreminjajo in postaviti se v času in reči, to je moj program, ki se ga bom držal pet let, kot sem se naučil v poslu, to ne obstaja. Imeti moraš živ dokument, s katerim se približuješ idealom, ki si jih zastavil za naslednjih 10 let. Ideali so znani, nanje smo ponosni. Imamo pa živ dokument, s katerim bo ekipa upravljala naslednje korake, kako bomo te cilje dosegli.
V volilnem dokumentu so tri nujne točke. Prva je zdravstvo. Od tega ne bežimo. To ni točka enega ministra, ampak velike ekipe, ki bo predstavljena še pred volitvami, in tudi predsednika vlade. Druga točka je podnebna akcija, ki prav tako ni stvar enega ministrstva, tudi ta točka je ključna, če želimo družno, ki planeta ne bo uničevala, ampak ga bo ohranjala za svoje otroke. Tretja pa je solidarnost med generacijami. Staramo se. Vedno več nas bo v pokoju, vedno manj bo naravnega prirasta tistih, ki bodo po pretočnem sistemu izpolnjevali naše pokojninske zahteve. Zato je treba najprej poskrbeti za mlade, da se bodo počutili spoštovane in bodo lahko dom ustvarili v Sloveniji. Da torej ne bodo bežali v tujino, ampak obratno, da bodo iz tujine prihajali k nam. Potem bomo vedeli, da bomo lahko poskrbeli za varno in dostojno starost. Če ne bomo najprej poskrbeli za mlade, ne bo nič.
Žal nam to, da imamo danes polno zaposlenost, produktivnosti in dodane vrednosti pa nismo dvignili, ne bo pomagalo pri zapolnitvi te vrzeli. Delovna mesta z nizko dodano vrednostjo vrzeli ne zapolnjujejo, kvečjemu jo povečujejo. Edina pot iz začarane spirale je, da dvignemo dodano vrednost. To tisti, ki prihajamo iz gospodarstva, znamo. Gen-I ima 250.000 evrov dodane vrednosti na zaposlenega, v Sloveniji imamo pa 40.000. Večina delovnih mest je med 20 in 30 tisoč. S tistim delovnimi mesti ne bomo nikoli prešli v vizijo 2030, ki bi bila svetovno konkurenčna in socialno pravična, ker ne bomo generirali dovolj denarja.
Kandidat za vašega zdravstvenega ministra naj bi bil  Danijel Bešič Loredan, kdo pa še bo v vaši zdravstveni ekipi?
V ponedeljek imate na vaši televiziji soočenje o zdravstvu, pa bom takrat povedal še več, ekipa pa bo predstavljena na okrogli mizi na temo zdravstva, ki bo 19. aprila.
Kako pa ocenjujete delo zdajšnjega ministra Janeza Poklukarja? Ste se z njim morda pogovarjali o sodelovanju?
Ne. Z nikomer iz te vlade se nismo pogovarjali o sodelovanju, nimamo tega namena. V oceno njega osebno se ne bom spuščal, bom pa povedal nekaj drugega. Pri nas smo bili upravičeno ponosni na svoje zdravstvo. Ko greste v tujino, v ZDA, vidite, kako dobro zdravstvo smo nekoč imeli. Vendar pa se je s časom, s covidom, to še pospešilo, izgublja svoj ugled, moč in dostopnost. Če ne bomo naredili radikalnih sprememb in obrnili trenda, bomo ostali brez javnega zdravstva. Morda je to interes koga, moj zagotovo ne. Moj je, da imamo močno javno zdravstvo, ne pa, da vsako leto bolj peša.
Minister Poklukar je napovedal, da bo predlog programa cepljenja za leto 2022 prepustil nasledniku. Slovenija je pri cepljenju obstala pod 60 odstotki. Vi pravite, da niste za obvezno cepljenje. Bi pa podprli obvezno cepljenje v posameznih skupinah? In kako bi se pripravili na morebiten novi val novega koronavirusa?
Odkar se je začela vojna v Ukrajini in se je predsednik vlade začel motati po vzhodnih krajih, je covid-19 kar naenkrat čudežno izginil iz Slovenije. To je po svoje dobro, saj se je situacija v družbi precej sprostila. Kajti če je kaj bil razlog, da nimamo visoke precepljenosti, je ravno ta psihoza v družbi, ki jo je ta vlada vzpostavila. Obstajajo analize, ki jasno pokažejo, da kjer koli po svetu na odstotek precepljenosti vpliva zaupanje v vlado. Če imamo nizko precepljenost, to pomeni popolno nezaupanje v vlado. Kaj je naredila vlada najprej, ko se je začel covid-19 – poleg mask in izgubljenih kamionov? Obglavili so NIJZ. Na eni strani imamo nekompetentnost vlade, ob tem pa so obglavili vrhovno strokovno inštitucijo na tem področju, pojasnjevanje in krepitev zaupanja pa so dali v roke Jelku Kacinu. Rezultat je tukaj. Nobena opozicija ne more med ljudmi narediti toliko škode, kot jo lahko nekompetentna vlada.
 Se mi pa zdi, da imamo vsi veliko srečo, da se je pojavil sev omikron. Upam, da bo pri tem ostalo, da bo virus ostal manj smrtonosen za gostitelja. Se pa prenaša zelo hitro in noben od obstoječih ukrepov ne varuje pred okužbo. Ne cepljenje z obstoječimi cepivi, niti nošenje mask ne, vsaj ne na način, kot jih nosimo navadni ljudje. Zato je govoriti, da bi bilo obvezno cepljenje pri sevu omikron koristno, po zagotovilih stroke preuranjeno, nestrokovno … Tudi sam v to ne verjamem. Če primerjamo ultra precepljen Izrael in Dansko ter nizko precepljeno Slovenijo, vidimo, da so podatki o okuženosti najprej poskočili v teh dveh državah. Cepljenje na Danskem ni preprečilo okužb. Sam sem cepljen. Poznam pa primere ljudi, ki so bili cepljeni trikrat in so bili v že dvakrat okuženi z omikronom. Obvezno cepljenje torej, dokler imamo opravka s temi sevi, zagotovo ne. Če se bo pojavil nov sev, nova bolezen, se bo stroka odločala takrat.
 Desna roka predsednika vlade je finančni minister. Kdo bi bil vaš?
 To bomo razkrili po volitvah. Sva dogovorjena, da o tem ne govorimo.
 Ga pa torej že imate?
 Da.
 V javnem sektorju so pričakovanja od nove vlade zelo velika. Tudi v finančnem smislu. Kako boste krmarili v odnosu z njimi? Kakšen je vaš odnos do enotnega plačnega sistema. In na drugi strani – kako zagotoviti višje plače in boljše pogoje v gospodarstvu?
 Zakaj bi bila višja plača nekaj, kar pride samo od sebe? Jaz verjamem, da si vsi zaslužimo višje plače. Ampak ustvarjati moramo višjo vrednost, delovanje vlade mora biti primarno usmerjeno v ustvarjanje višje vrednosti. Potem bo za vse dovolj. Danes govoriti o tem, da so cilj višje plače v javnem sektorju, pa ne gre. Lahko pa v javnem sektorju znotraj obstoječega sistema opazimo ogromno krivic. In že zaradi teh krivic bomo v kratkem času vzpostavili tisto, česar ta vlada ni: socialni dialog. Spoštljivo se bomo sestali z vsemi sindikati in se pogovarjali, ali želijo, da ostane enoten javni plačni sistem. Najprej se morajo glede tega izjasniti oni. Potem pa bomo najverjetneje prišli do točke, ko bomo ugotovili, da je temelj lahko skupen, potem pa bo treba stvari ločeno reševati po področjih, ker so področja med seboj tako raznolika. Danes s tem, ko med področji nimamo razlik, ustvarjamo krivice. Najlepši primer je znotraj zdravstva, kjer imamo med medicinskim osebjem in zdravniki – pa celo med zdravniki po starosti – totalne krivice. In če jih ne bomo naslovili, ne bomo nikoli prišli do plačnega sistema, ki bo pošten. Sedanji je nepošten do tistih, ki imajo najmanj. Najprej bomo odpravili krivice, vmes bomo ustvarjali vrednost, potem pa bomo na novem temelju lahko novo ustvarjeno vrednost delili. Samo ta pot je prava. To, da si nekdo, ki je že danes privilegiran, želi, ker je dobro povezan z obstoječo vlado, pred volitvami zase iztržiti še nekoliko več, je zame nemoralno.
 Napovedujete univerzalni otroški dodatek. Kakšna bi bila višina takšnega dodatka in o kakšnih finančnih učinkih na javne finance govorimo? 
 Najprej se moramo vprašati, kaj je namen tega. Namen je, da noben otrok ne sme biti lačen. In v točki, ko so naši otroci v šoli lačni, se ne sprašujemo o javnih financah. Poskrbeti moramo, da bo ta denar namensko porabljen. Žal imamo primere, ko se otroški dodatki danes ne porabljajo za dobrobit otroka, ampak za druge namene. To je treba urediti. Žal imamo še vedno primere, ko materam samohranilkam, socialno ogroženim in celo tistim, ki delajo, morda tik nad »minimalcem«, zmanjka, da njihovi otroci ne bi bili lačni, da jih ne bi zeblo. Temu bo namenjen otroški dodatek. Moramo poskrbeti za otroke, da bodo imeli varno in preskrbljeno mladost, to je dolžnost naše družbe.
 Kaj pa področje zunanje politike? Kam bi se pozicionirali? Kakšne odnose bi gradili z Madžarsko, Rusijo in aktualnimi velesilami?
 Treba je ločiti med državami, narodi, vladami in politikami, ki jih te vlade izvajajo. Tudi v Sloveniji imamo vlado, na katero veliko ljudi ni najbolj ponosnih. Zato ni nič čudnega, če se tudi s kakšno drugo vlado malo manj strinjamo. Verjamem, da je treba imeti dobre odnose z vsemi, verjamem pa tudi, da je Slovenija del Evropske unije in da je ta naša zaveza primarna. Mislim pa pri tem na to, da smo del skupnosti, ne solo akter, ne tisti, ki ustvarja težave in ves čas provocira, ampak tisti, ki tvorno, spoštljivo sodeluje in soustvarja EU.
 Bi se pa morala zunanja politika profilirati še na dveh področjih. Prvo je gospodarsko. Imeti gospodarske atašeje v državah, kjer je gospodarstvo močno, bi bila nuja. Na drugi strani pa se moramo aktivno vključiti v teritorialno sodelovanje. Včasih smo imeli Alpe-Adria. Tudi na tem področju moramo okrepiti sodelovanje z našimi najbližjimi sosedi, da bomo znotraj geografskega območja lažje našli nekatere rešitve – kako na primer doseči samozadostnost na prehranskem nivoju in kako doseči samozadostnost na energetskem nivoju. Ravno makroregije so območja, znotraj katerih je mogoče doseči samopreskrbo na področjih, kjer tega sami ne moremo doseči.
 Za konec. Kako odgovarjate na očitek, da ste v politiko šli, ko ste izgubili stolček?
Vam bom dal dva odgovora. Prvi je materialni. Očitki so najprej bili, da sem ostal brez plače. Še vedno imam plačo, ki ni dosti nižja od tiste, ki sem jo imel prej. Tudi nagrado imam še vedno dovoljeno.
Bolj pomembno pa je naslednje. Vsak človek se znajde na razpotjih, ima določena sidra. Moje sidro je bilo, da sem bil odgovoren za podjetje, ki sem ga ustvaril in vodil. Neodgovorno s strani katerega koli direktorja bi bilo, da bi se namesto z vodenjem podjetja, ukvarjal z vodenjem ali agitiranjem za politiko. In dokler sem bil zadolžen za podjetje, sem se izogibal javnim nastopom in angažmajem v politiki. Kar pa ne pomeni, da morda nisem bil v ozadju zelo dobro informiran in povezan. Zato je bila odločitev toliko lažja. 
Sem pa računal, da nas bo več. Ko sem bil še direktor, so k meni pristopali različni ljudje, kar nekaj jih je bilo, in vsi so govorili, skupaj bomo nekaj naredili. Potem pa je prišel 15. november in sem ugotovil, da ne bi, da ne morejo ... Skratka vsem se je bilo težko izpostaviti temu, kar zdaj vidimo, meni pa ne. Ker verjamem, da je izključno ena stvar, zaradi katere smo se v zgodovini vedno postavili zase: to je, ko ti poskušajo vzeti dostojanstvo. To ni maščevanje. Svoboda družbe in dostojanstvo posameznika so tisti cilji, zaradi katerih so se borili moji predniki, sam sem nanje ponosen, in se borim tudi jaz. 


"
https://www.24ur.com/novice/volitve/neuspeh-bi-bil-v-samo-enem-primeru-ce-sedanja-vlada-ostane-na-oblasti.html,Golob: 'Neuspeh bi bil samo v enem primeru: če sedanja vlada ostane na oblasti',"V sklopu predvolilnih intervjujev je na deset hitrih vprašanj tokrat odgovarjal prvak stranke Gibanje Svoboda Robert Golob. Med drugim je povedal, kdaj bi, če bi dobili ""njegovo"" vlado, vsi Slovenci imeli osebnega zdravnika in kakšen je njegov pogled na predsednika države, razkril pa je tudi, kakšen volilni razplet bi zanj pomenil neuspeh.  ","
Celoten pogovor z Robertom Golobom boste lahko na našem portalu prebrali jutri. 
1. Če boste zmagali – kdaj bodo vsi Slovenci imeli svojega osebnega zdravnika? 
Računam, da bomo to lahko dosegli do konca mandata, zagotovo. 
 
2. Kak predsednik je Borut Pahor? 
Dobronameren, žal premalo odločen.
 
3. Kdo bo predsedniški kandidat vaše stranke?
Nimamo kandidata. 
 
4. Kam bi, če bi postali premier, odšli na svoj prvi obisk? 
V Novo Gorico. – Pa v tujino?  Najbrž v eno od sosednjih držav, zagotovo ne na Madžarsko. 
 
5. Zakaj niste podarili že prejšnje nagrade?
Ker to nagrado podarjam iz dveh razlogov: prvič, ker se je situacija med ljudmi zaradi covida vmes tako zaostrila, da vem, da drugi to nagrado potrebujejo bolj kot jaz, in drugič, ker ne želim, da bi bila ta nagrada predmet političnih špekulacij. Hočem imeti čist teren. 
 
6. Je Tone Krkovič vaš Damir Črnčec? 
Ne, Tone Krkovič je Tone Krkovič. Ni v stranki. Z njim sem občasno v kontaktu. Niti nima namena priti v izvršno oblast. 
 
7. Koga še bi želeli v svojih vrstah, pa je ostal nedosegljiv? 
Takšnih ljudi je veliko, ampak večina se je tako odločila iz osebnih razlogov, zato jih ne bom imenoval. 
 
8. Kaj bo za vas neuspeh na volitvah? 
Neuspeh bi bil v samo enem primeru: če sedanja vlada ostane na oblasti. 
 
9. Kdaj bodo istospolni pari v Sloveniji lahko posvojili otroka? Ste za to? 
To se je v preteklosti reševalo na referendumu. Sam sem tej zgodbi lahko naklonjen, vendar moramo to znova preveriti na referendumu. Treba ga je pripraviti, preveriti voljo ljudi. In če bo volja ljudi takšna, bomo to tudi izvedli. 
 
10. Bi vi šli v Kijev?
Ne, iz več razlogov. Pa to ne pomeni, da je bilo to izključno napačno. Ne vidim pa nobene strateške koristi od tega, še posebej zdaj, ko se je razkrilo, da je šlo za solo akcijo. 

"
https://www.24ur.com/novice/volitve/kako-bi-stranke-gospodarile-z-gozdovi-denar-od-lesa-za-pokojnine-posegi-v-sidg-blagovna-znamka.html,"Kako bi stranke gospodarile z gozdovi: Denar od lesa za pokojnine, posegi v SiDG ...","Da je gozd naše veliko bogastvo, se politika strinja že nekaj časa, a praksa pravi, da je naše bogastvo vedno znova tudi skušnjava. Bitka za dve milijardi evrov vreden državni gozd je namreč, po kadrovskih menjavah sodeč, v ospredju vsake vlade. A o kvaliteti upravljanja bi se dalo razpravljati, v oči bodejo že kraje lesa, ki jih merimo v desetinah tovornjakov, a jih menda nihče ne opazi. Kakšno upravljanje gozdov pa stranke napovedujejo pred volitvami? ","
Pred volitvami obljub politike o skrbnem ravnanju z gozdom in učinkovitem izkoristku sredstev iz tega naslova seveda ne manjka – obljube politike najdete v nadaljevanju.
A pred tem velja poudariti, kako hude so pri nas težave na tem področju, kar smo ugotavljali že v seriji prispevkov za rubriko Dejstva. Več kot tisoč kubičnih metrov lesa denimo vsako leto izgine iz državnih gozdov. Največ pokradenega lesa iz gozdov v lasti države, ki se razprostirajo na 12 odstotkih površine Slovenije, so zabeležili leta 2020, ko so izmaknili kar za sto polnih tovornjakov lesa. Večinoma morajo storilci drevesa najprej posekati in jih s tovornjaki izvleči iz gozdov. Zato je vprašanje, kako lahko takšna dejanja ostanejo neopažena. Sodnih epilogov skorajda ni. Ukraden les iz slovenskih gozdov konča tudi v Avstriji in Italiji.
Ob tem pa je vsekakor zanimiv tudi podatek, da se je v petih letih na čelu državnih gozdov zvrstilo kar pet direktorjev. 
KAJ OBLJUBLJA POLITIKA?
Izzivov na tem področju za prihodnje obdobje torej ne manjka. Stranke smo spraševali, kako bodo uredile gospodarjenje z gozdovi, ali menijo, da je država dobra lastnica gozdov, in kako nameravajo rešiti pereč problem, da les uvažamo iz tujine, velik delež domačega pa konča v pečeh za ogrevanje. 
Gibanje Svoboda: Novi rezervati, povezanost gozdno-lesne proizvodne verige
V Gibanju Svoboda napovedujejo, da bodo spodbujali trajnostno, sonaravno in mnogonamensko gospodarjenje z gozdovi ter izboljšali delovanje družbe Slovenski državni gozdovi: ""Podprli bomo vzpostavitev novih gozdnih rezervatov in regijskih parkov v Kočevskem rogu, Kamniško-Savinjskih Alpah in na Pohorju, izboljšanje upravljanja zaščitenih območij ter učinkovitejše spremljanje stanja okolja in narave. Spremenili bomo Zakon o gozdovih in strategijo upravljanja gozdov ter s tem zagotovili večji nadzor nad ravnanjem s slovenskimi gozdovi."" 
Poudarjajo, da večino ozemlja naše države pokrivajo gozdovi, kar pomeni, da imamo ogromno virov kvalitetnega in tudi cenovno ugodnega lesa: ""Zato se nam zdi uvažanje velikih količin lesa iz tujine popolnoma nepotrebno. Zagovarjamo čim večjo predelavo lesa v Sloveniji, do čim višje stopnje, in s tem tudi čim večjo dodano vrednost končnih izdelkov iz lesa, kar bomo dosegli z vzpostavitvijo večje povezanosti gozdno-lesne proizvodne verige in podjetij na tem področju.""
Levica: Spremembe za SiDG, prepoved uvoza poljščin, ki so bile pridelane z uničevanjem habitatov
V Levici so ostri do državnega podjetja SiDG, ki da v šestih letih od ustanovitve še ni razvilo kapacitet za gospodarjenje v državnih gozdovih ""in po zadnjih dostopnih podatkih (letno poročilo SiDG za 2020) 89 odstotkov proizvodnje prenaša na zasebne izvajalce"". ""Vladne strategije do sedaj so delež lastne proizvodnje, ki jo lahko v državnih gozdovih opravi SiDG, omejevale na največ 20 odstotkov. Posledica so netransparentno oddajanje poslov, surovo izkoriščanje delavcev zasebnih izvajalcev in negospodarno ravnanje z državnim lesom,"" pravijo. 
Ob tem dodajajo, da SiDG tudi nikoli ni resno razvijal kapacitet za vzpostavitev celotnih gozdno-lesnih verig v Sloveniji. ""V Levici nameravamo delež lastne sečnje v državnem podjetju Slovenski državni gozdovi dvigniti na več kot 50 odstotkov do leta 2025 s ciljem doseganja 100-odstotne lastne sečnje do leta 2027. Z okrepitvijo gozdne infrastrukture in spodbudami za domače lesne pridelovalce nameravamo preprečevati izvoz lesa kot surovine in spodbujali domačo proizvodnjo kakovostnih končnih izdelkov.""
Na področju trajnostnega upravljanja gozdov pa nameravajo okrepiti prizadevanja za obnovo in nego gozdov: ""Da se ne bi gozd zaradi naravnih ujm in previsoko zastavljenih ciljev rednega poseka iz ponora CO2 spremenil v vir CO2."" ""Čeprav imamo v Sloveniji razmeroma zgledno in trajnostno urejeno gospodarjenje z gozdovi z uvozom nekaterih vrst krme, biogoriv, izdelkov iz gume in nekaterih mesnih izdelkov, prispevamo k izsekavanju tropskih pragozdov. Za njihovo zaščito se bomo na ravni Evropske unije zavzeli za prepoved uvoza soje, koruze in drugih poljščin, ki so bile pridelane z uničevanjem gozdov, mokrišč, šotišč in drugih habitatov, katerih ohranjanje je ključno za blaženje podnebnih sprememb, na območjih, ki jih je agroindustrija na silo ukradla staroselcem in staroselkam in ki jih obdelujejo popolnoma brezpravni delavci in delavke v (pol)suženjskih delovnih razmerah,"" dodajajo.  
LMŠ: Cilj je ustvarjanje prepoznavnih blagovnih znamk
V LMŠ poudarjajo, da je les naravno bogastvo Slovenije, s katerim je – ob ustreznem gospodarjenju z njegovim potencialom – treba pospeševati razvoj gospodarstva in družbe: ""Pri gospodarjenju z gozdovi je zaradi velike razdrobljenosti gozdnih parcel, večjega števila lastnikov in solastnikov ter velikega deleža zasebnih gozdov pomembno povezati državno podjetje in zasebne lastnike.""
""Okrepiti je treba zavedanje o kakovosti slovenskega lesa in spodbujati njegovo prodajo v okviru različnih oblik t. i. 'lesnih borz' ter si prizadevati za izvoz žagarskih izdelkov kot slovenske blagovne znamke in za čim višjo dodano vrednost lesa in lesnih proizvodov. Cilj je ustvarjanje prepoznavnih blagovnih znamk z višjo stopnjo predelave (stavbno pohištvo, pohištvo, lesena gradnja ter izdelava stanovanjskih in poslovnih objektov), ki temelji na inovativnih pristopih ter sodobnem oblikovanju in trženju,"" pravijo v stranki Marjana Šarca.
Kot še izpostavljajo, imajo v programu pripravljene tudi naslednje rešitve:
– prenova Zakona o gozdovih za boljše gospodarjenje in upravljanje gozdov; 
– posodobitev nacionalnega gozdnega programa; 
– pregled vseh veljavnih gozdnogospodarskih načrtov ter njihova usklajenost s stanjem gozdov, prizadetih po žledu in izbruhu zalubnikov; 
– posodobitev in učinkovito izvajanje ukrepov akcijskega načrta za povečanje konkurenčnosti gozdno-lesne verige v Sloveniji za obdobje do leta 2030; 
– ureditev trga lesnih asortimentov, ki bo omogočala organizirano in neprekinjeno dobavo lesa za lesnopredelovalno industrijo v Sloveniji s poudarkom na vključenosti zasebnih lastnikov gozdov; 
– povečanje obveznega deleža domačega lesa, zahtevanega v javnih gradbenih naročilih; 
– oblikovanje blagovne znamke Slovenski les.
NSi: Povečanje porabe slovenskega lesa
Dosedanja praksa kaže, da država ni dober gospodar gozdov, so jasni v NSi, ki je sicer del aktualne vlade, k njim pa sodi tudi kmetijski minister Jože Podgoršek. ""Nadzor nad sečnjo in prodajo je slab. Spodbuditi moramo razvoj lesnopredelovalne dejavnosti, predvsem vzpostavitev žag in izdelavo lepljenega lesa. Povečati moramo uporabo lesa v slovenskem gradbeništvu in industriji.""
Povežimo Slovenijo: Prioriteta pri ogrevanju javnih stavb mora postati domača biomasa
Les je ena od dveh ključnih naravnih surovin, vendar se do njega žal obnašamo neodgovorno, njegov potencial pa se ne izkorišča v zadostni meri, ocenjujejo v Povežimo Slovenijo: ""Država mora s pomočjo subvencij in razvojnih sredstev pohitriti razvoj lesnopredelovalne dejavnosti (predvsem vzpostavitev žag). Prioriteta pri ogrevanju javnih stavb mora postati domača biomasa (suha destilacija, ne sežiganje), temu pa mora slediti tudi politika Eko sklada.""
""Z ustrezno davčno politiko bomo spodbujali tudi uporabo lesa kot strateške slovenske surovine za pocenitev gradnje in posledično nižje nakupne cene ter okolju prijaznejše gradnje,"" še obljubljajo in dodajajo, da naj bodo državni gozdovi strateškega pomena za državo in naj ustvarjajo dodano vrednost za prihodnje generacije.
SAB: Sredstva od prodaje lesa in vode moramo usmeriti v demografski sklad
Tudi v SAB ocenjujejo, da je pri gospodarjenju z gozdovi še veliko manevrskega prostora in možnosti izboljšav: ""Prepričani smo, da je treba izboljšati nadzor v slovenskih gozdovih, in napovedujemo spremembo zakona o gozdovih, s katero bomo to uredili. Prav tako se zavzemamo za možnost, da bi državna družba SiDG izvajala vsa gozdnogospodarska dela in odkup lesa v zasebnih gozdovih ""
""Kot pomembno v SAB prepoznavamo tudi vprašanje povezanosti gozdno-lesne proizvodne verige oziroma podjetij, ki jo je treba okrepiti. Prav zaradi prevelike organizacijske delitve gozdarstva in lesarstva je proizvodnja lesa, primarnih proizvodov in lesnih izdelkov razdrobljena in neučinkovita. Slovenija je vir kvalitetnega in cenovno ugodnega lesa – in to je treba pametno in preudarno izkoristiti. V SAB bomo zagotovili redno dolgoročno oskrbo s hlodovino iz vseh slovenskih gozdov, ki mora omogočiti čim večjo predelavo lesa  v Sloveniji, do čim višje stopnje. S tem bomo pomembno prispevali k vprašanju uvažanja lesa iz tujine. Prav tako bomo velik poudarek namenili odkrivanju nelegalnih trgovcev z lesom oziroma preprodajalcev in nelojalni konkurenci. Usmerili se bomo tudi v preprečevanje izrazitega nihanja cen lesa,"" napovedujejo.
""Sredstva od prodaje lesa in vode moramo usmeriti v demografski sklad in jih nameniti za pokojnine. Nekateri imajo nafto, mi imamo vodo in les, zato moramo sredstva od izkoriščanja teh dobrin danes nameniti za prihodnost,"" še predlagajo. 
SD: Kmetijske površine, ki se zaraščajo, je treba znova urediti za kmetijsko rabo ali jih spremeniti v kakovostne gozdne sestoje
Pri SD pravijo, da bodo nadaljevali aktivno razvojno politiko za oživitev lesne industrije in gospodarstva: ""Les bomo uveljavili kot prepoznaven in visokokakovosten slovenski produkt. Kmetijska zemljišča v zaraščanju predstavljajo neizkoriščen potencial. Te površine je treba znova urediti za kmetijsko rabo ali jih spremeniti v kakovostne gozdne sestoje.""
Menijo, da je lahko država dobra lastnica gozdov: ""Toda kvaliteta državnega upravljanja je odvisna od krepitve gozdno-lesne verige z vključevanjem lokalnih, domačih pridelovalcev lesa, kar zagotavlja višjo dodano vrednost lesa. V tem kontekstu je ključno tudi sodelovanje s stroko, ki bi ga zagotovili z vzpostavitvijo lesnopredelovalnih centrov in zagotavljanjem dostopa do opravljanja storitev v državnih gozdovih pridelovalcem lesa (in ne trgovcem z lesom).""
SDS: Les primarno ni energent, ampak material za industrijsko predelavo
Les primarno prepoznavamo kot material za industrijsko predelavo, in ne kot energent, pa poudarjajo v SDS: ""Kot energent se uporablja le les, ki ni primeren za nadaljnjo industrijsko predelavo, in odslužen les."" 
Odgovorno upravljanje gozdov je pomembno tudi za izboljševanje ohranjenosti biotske raznovrstnost, nadaljujejo: ""Naš cilj je razvijati zlasti predelavo okroglega lesa v polizdelke in izdelke z višjo dodano vrednostjo; les kot gradbeni material naj se rabi zlasti na področju gradnje in opremljanja pametnih lesenih stavb (ponor CO2); preusmeritev v leseno gradnjo v okviru javnega naročanja; spodbujanje razvoja pohištvene industrije s poudarkom na sodobnih in prepoznavnih oblikovnih rešitvah; promocijske aktivnosti za povečanje rabe lesa, predvsem med mladimi, v javnem sektorju in med širšo javnostjo.""
"
https://www.24ur.com/novice/volitve/drzavna-volilna-komisija-nima-podlage-za-nalaganje-dodatnih-obveznosti-volivcem-in-zdravnikom.html,'Državna volilna komisija nima podlage za nalaganje dodatnih obveznosti volivcem in zdravnikom',"Državna volilna komisija skuša tako volivcem kot tudi osebnim zdravnikom brez ustrezne pravne podlage naložiti dodatne obveznosti, ki jih po zakonu nimajo, menijo v Zdravniški zbornici Slovenije. Po tem, ko so okrajne komisije Državno volilno komisijo obvestile, da zdravniki v nekaterih zdravstvenih domovih zavračajo prošnje za izdajo potrdil volivkam in volivcem, ki želijo zaradi bolezni oddati vlogo za glasovanje na domu, je namreč DVK v dopisu zapisala, da je to nesprejemljivo, saj število vlog ni neobvladljivo in ne bi smelo predstavljati velike dodatne obremenitve za zdravnike.","
""Takšen sklep DVK po mnenju ministrstva za zdravje nima ustrezne pravne podlage. Zato ministrstvo poziva DVK, naj znova preuči sklep, po katerem bi morali zdravniki izdajati zdravniška potrdila, s katerimi bodo lahko volivci, ki se zaradi bolezni ne bodo mogli osebno zglasiti na volišču, zaprosili za glasovanje na domu. V Zdravniški zbornici Slovenije smo prepričani, da mora Državna volilna komisija izvajanje takšnega sklepa zadržati,"" menijo v zdravniški zbornici. 
Sklep Državne volilne komisije sicer pravi: ""Na podlagi 83. člena ZVDZ lahko volivci, ki se zaradi bolezni ne morejo osebno zglasiti na volišču, na  katerem  so  vpisani  v  volilni  imenik,  glasujejo  pred  volilnim  odborom  na  svojem  domu,  pod pogojem, da obvestilu priložijo ustrezno zdravniško potrdilo.""
 ""Pri nespremenjeni zakonodaji ni razloga, da bi bila takšna potrdila tokrat potrebna. Iz veljavne zakonodaje namreč ne izhaja, da bi moral volivec ob vložitvi vloge za glasovanje na domu priložiti tudi ustrezno zdravniško potrdilo,"" pa menijo v zdravniški zbornici.
""Pri tem pa zbornica opozarja tudi na to, da niti iz sklepa DVK niti iz zakonodaje (83. člena ZVDZ) ne izhaja, na podlagi katerih kriterijev bi se zdravnik odločil za izdajo takšnega potrdila, na primer ali bi lahko tako potrdilo pridobil že volivec z blažjo boleznijo ali pa bi bila izdaja takšnih potrdil pridržana zgolj za osebe s hujšimi akutnimi boleznimi. Mnenje ZZS je podprlo tudi ministrstvo za zdravje,"" dodajajo. 
""Do sklepa Državne volilne komisije so se opredelili tudi v Združenju zdravnikov družinske medicine pri Slovenskem zdravniškem društvu s sklepom, da zdravniki družinske medicine takšnih potrdil ne bodo izdajali. Sklep, da zavrača dodatno administrativno obremenitev izbranih družinskih zdravnikov, je sprejel Razširjen strokovni kolegij družinske medicine pri ministrstvu za zdravje,"" še poudarjajo pri zbornici, kjer pravijo, da ne dvomijo, da bo DVK omogočila izpeljavo volitev brez nepotrebnih dodatnih obremenitev ter do razjasnitve pristojnosti in zakonskih podlag zadržala sklep, ki takšne obremenitve nalaga tako volivcem kot zdravnikom.

"
https://www.24ur.com/novice/volitve/o-demografiji-vzgoji-in-izobrazevanju-zdravstvu-korupcija-v-zdravstvu-je-luknja-brez-dna.html,"O demografiji, vzgoji in izobraževanju, zdravstvu: 'Korupcija v zdravstvu je luknja brez dna'","V predvolilnem soočenju 24ur.com, ki ga je vodil Gregor Trebušak, so svoja mnenja o perečih temah soočile Meira Hot (SD), Tina Bregant (Povežimo Slovenijo), Urška Klakočar Zupančič (Gibanje svoboda), Alenka Jeraj (SDS) in Maša Kociper (SAB). V debati so se dotaknile tem, kot sta slaba demografska slika Slovenije in prisotnost žensk v politiki, spregovorile so o razmerah v zdravstvu in na področju vzgoje in izobraževanja ter se dotaknile vprašanja pravne države.","

Kako do države, v kateri se bodo mladi odločali za otroke?
Prva tema soočenja je bila demografska slika države. Kociprova je poudarila, da je ključno, da se mladim omogočijo razmere, v katerih si bodo lahko čim prej ustvarili družino. ""Pomembno je, da imajo službo, s katero lahko preživijo sebe in družino, da imajo rešen stanovanjski problem in občutek, da živijo v spodbudnem okolju, v katerem bodo njihovi otroci imeli srečno otroštvo in prihodnost."" Je pa dodala, da imamo v Sloveniji veliko srečo, ker imamo  kvalitetno javno šolstvo: ""Morda so šole – kot vsaka stvar – zaradi razvoja družbe potrebne sprememb, ampak javno šolstvo, ki vsem otrokom omogoča enakovreden start v življenje, je nekaj zelo pomembnega."" Dejala je, da nasprotujejo vsem poskusom privatizacije šolstva.
Jerajeva je poudarila, da zagovarjajo pozitivno družinsko politiko, menijo pa tudi, da bi morali socialno politiko ločiti od družinske in z ukrepi pomagati mladim. ""Sprejeli smo zakon o jamstveni shemi,"" pa je med drugim dejala o ukrepih aktualne vlade. Naštela je tudi nekatere druge: ""V zadnjih dveh letih smo povečali tako otroške dodatke kot sredstva za novorojence, družine, starše smo razbremenili s spremembo zakona o dohodnini, smo pa želeli uvesti tudi socialno kapico, a še ni bilo dovolj podpore."" V SDS sicer ne nasprotujejo zasebnim pobudam na področju šol in vrtcev: ""Če želi nekdo svojega otroka vzgajati po nekih drugih vrednotah, mu moramo to omogočiti, to piše tudi v ustavi.""
Klakočar Zupančičeva je uvodoma dejala, da imamo v Sloveniji z ustavo zagotovljeno svobodno odločanje o rojstvu otrok, kar je prav tako ""pomembno pri tem, kako mladi načrtujejo družino"". ""Smo za to, da se mlade spodbuja, da imajo otroke, in sicer z aktivno politiko zaposlovanja, z dobro stanovanjsko politiko, da tudi pomagamo pri morebitni neplodnosti z biomedicinsko pomočjo, da se zagotovi ustrezno socialno varstvo, predvsem pa da vrtci ostanejo na tako visoki ravni kot zdaj.""  Sicer pa je ocenila, da je po letih, ko je politika na področjih, povezanih z demografijo, počela premalo, čas, da se to spremeni: ""Zavzemamo se za univerzalni otroški dodatek, deset let po prvi zaposlitvi pa naj bo dohodnina za mlade nič."" Glede vrtcev pa je dejala, da želi spomniti na znan dogodek iz zasebnega vrtca pred nekaj leti: ""Javni vrtci so regulirani, pravilno zastavljeni, v zasebnih vrtcih pa se lahko dogajajo stvari, ki so se že dogajale, torej neprimerno ravnaje z otroki."" Na repliko, da za takšne dogodke niso imuni niti javni vrtci, pa je vztrajala, da je ""možnost za to je precej manjša kot v zasebnih vrtcih"". Se je pa po njenem mnenju med epidemijo z otroki ravnalo neprimerno: ""V vrtcih maske, ki so jih morali nositi majhni otroci.  Meni – pa nisem zdravnica – se zdi to neprimerno. Zaradi ravnanja z otroki med epidemijo so se pri marsikom pojavile duševne težave.""
Bregantova je poudarila, da je naloga države, da zagotovi razmere, v katerih bodo mladi z veseljem imeli otroke. ""Da ne bodo obremenjeni s prekarnostjo, da bodo ustrezno plačani. Mladi ne potrebujejo miloščine države, ampak ustrezne razmere, da lahko trdno stojijo na svojih nogah."" Pohvalila pa je delo vrtcev v Sloveniji, tudi na periferiji: ""Želimo si decentralizacije, tudi pametnih vasi, ki pa bodo tudi v dobro starostnikov. Imamo dobro podlago.""
Kljub dolgoletnim obljubam sicer ostaja dejstvo, da so plače prenizke, da mladi zapuščajo državo, da so vrtci, čeprav so za drugega in nadaljnje otroke brezplačni, še vedno dragi, vzgojiteljice pa plačane premalo …
""Zmoti me, da takrat, ko govorimo o mladih, o njih govorimo kot o neki zelo homogeni skupnosti,"" je dejala Hotova. Poudarja namreč, da gre za raznoliko skupnost, saj imajo eni boljša izhodišča kot drugi – tako pri plačilu v službi kot pri reševanju stanovanjskega problema. ""Država mora vsem nuditi enake možnosti."" Med prioritetami je izpostavila gradnjo najemnih stanovanj, odpravo prekarnega dela, ki je ""le korak od revščine"", dolgoročno se zavzemajo tudi za brezplačne vrtce. Nasprotujejo pa zasebnim vrtcem: ""Bojimo se, da kakršna koli privatizacija tega vodi v popolno razslojevanje družbe."" Prav tako se ni strinjala, da bi bili zasebni vrtci za lokalno skupnost cenejši, saj mora investitor takšnega vrtca marsikaj zagotoviti sam.
Plače v vrtcih in javno proti zasebnemu
V nadaljevanju so se dotaknili plač vzgojiteljic in pomočnic vzgojiteljic. Ta težava v mandatu aktualne vlade ni bila rešena, čeprav obstajajo primeri, ko z vsemi dodatki ni dosežena niti minimalna plača.
""V šolstvu ima marsikatera skupina zelo visoke plače, drži pa tudi, da so nekateri plačani premalo,"" je dejala Jerajeva, ki se ji zdi neprimerno, da plačni sistem javnega sektorja omogoča, da je nekdo pod minimalno plačo. ""Toda v dveh letih pri tej sestavi DZ in ko se je vlada morala ukvarjati z epidemijo, ni bilo časa, da bi se odprl plačilni sistem.""
Na izziv voditelja, da pa so se o plačah pogajali v zdravstvu, je dejala, da so bili najbolj obremenjeni: ""Lahko bi se nam sesul sistem, če ne bi ničesar storili.""
Za morebiten prihodnji mandat je napovedala urejanje razmerij v plačnem sistemu – da se mora to dogajati v mirnejšem mandatu.
Bregantova je dejala, da seveda ni nobenega dvoma, da so plače zaposlenih v vrtcih, ki delajo z najmlajšimi, pri 740 evrih in plače mladih zdravnikov pri 940 evrih prenizke. ""Naš javni plačni sistem ni več enoten. Ima takšne anomalije, da ne moremo govoriti, da je to urejeno. To je treba urediti."" Predlagala je pogajanja z vsemi deležniki: ""Zavzemamo se za meritokratsko nagrajevanje."" Izpostavila pa je, da pri vsem skupaj ne gre le za plačilo, ampak tudi za ureditev delovnih razmer.
Maša Kociper je dejala, da je aktualna vlada dialog vodila le z nekaterimi skupinami. ""Vsi se zavedamo, da bo treba na neki točki, ne glede na to, katera vlada bo, ta plačni sistem prevetriti, tako da bodo neka nova razmerja."" Strinjala se je, da so vzgojiteljice plačane premalo: ""Ampak neka resna, odgovorna vlada se vedno vpraša, od kod denar."" Zato nasprotujejo zasebnim šolam in vrtcem, ""kot jih razume desna vlada"": ""Pri nas šole in vrtce razumejo tako, da zasebni vrtec in šolo stoodstotno plača država, posameznik se pa samo odloči, da bo tam neka druga ponudba vzgoje ali varovanja."" V SAB so sicer podprli pobudo občin, ki so želele, da bi občina, če ima dovolj mest v javnih vrtcih, morala izdati dovoljenje za odpiranje dodatnih zasebnih kapacitet. Ocenila je, da je to pravi pristop, saj da bi z odtekanjem denarja v zasebne ustanove sčasoma zmanjkalo denarja za plače v javnih vzgoji in izobraževanju, obnovo šol in tako dalje.
""Odprtje plačnega sistema s PKP 10 je bilo absurd, ki je odprl Pandorino skrinjico,"" pa je poudarila Hotova. Strinjala se je, da treba plačni sistem prenoviti: ""Ampak izključno z dialogom."" Tudi ona sicer meni, da ""lahko na račun zasebnega izgubljamo javno"": ""V trenutku, ko se bo občinam bolj izplačalo podpirati zasebno, lahko v javnem izgubimo. Če bodo tam dali nekoliko višje plače, bomo vzgojiteljice, ki jih imamo zdaj v javnem, izgubili."" Poudarila je, da se ne sme dopustiti, da bi se razgradil javni sistem, za katerega je treba poskrbeti z ustreznimi plačami in razmerami.
""Demonizacija česar koli, tudi zasebnega kapitala, ni umestna,"" pa se ni strinjala Bregantova. ""Vprašati se moramo, kaj pravzaprav potrebujejo naši otroci. Seveda moramo najti ustrezno regulacijo, ampak če se izvaja enak program z enako kakovostjo, potem je prav, da je plačan. Kar se tiče tega, da bodo vzgojiteljice nekje plačane bolje kot drugje, pa je to krasno izhodišče, da se o plačah vzgojiteljic v javnem sistemu začnemo pogovarjati na drugačen način, saj to v resnici ne spodbuja le konkurence, ampak boljše delo na vseh nivojih, tudi državnem,"" je dejala.
130.000 državljanov nima osebnega zdravnika. Kaj zdaj?
Se nam torej v vrtcih lahko zgodi to, kar se dogaja v javnem zdravstvenem sistemu, ko ni zdravnikov? ""Vemo, koliko je tistih, ki ne dobijo osebnega zdravnika, ker so zdravniki pri zasebnikih,"" je izpostavil voditelj.
""To ne bo držalo. Res je, da je 130.000 državljanov ostalo brez zdravnika, v Sloveniji manjka tisoč zdravnikov. V zadnjih desetih letih smo jih približno polovico izgubili, ker so šli v tujino, približno polovica pa jih sploh ne dela v zdravstvu. Kaj je torej narobe z našimi delovnimi razmerami? To moramo nasloviti,"" je dejala Bregantova.
Bregantova je tudi pozvala državljane, naj si ogledajo svoj plačni list in ugotovijo, koliko denarja namenjajo zdravstvu: ""In zavod za zdravstveno zavarovanje, ki bi moral zagotavljati zdravnike, pravzaprav ni mehanizem, v katerem bi, čeprav si zdravstvu 40 let plačeval tako velike vsote, prišel do svojega zdravnika. Kakšne pogodbe imamo državljani z zavodom za zdravstveno zavarovanje?""
""V teh dveh letih smo storili kar nekaj korakov, da težavo rešimo,"" pa je dejala Jerajeva. ""Povečali smo število specializacij, povečali smo vpis na obe medicinski fakulteti, pogovarjali smo se o novih plačnih razmerjih, zagotovili denar za izboljšanje razmer …"" Zdravnikov pa se v dveh letih ne glede na ukrepe ne da narediti, je še poudarila. Rešitev za tiste, ki nimajo osebnega zdravnika, pa vidi v tem, da bi te paciente, dokler se ne zagotovi trajnejša rešitev, zdravniki sprejeli v zameno za nagrado. ""V nadaljevanju pa je treba poskrbeti, da bo kadra dovolj,"" je prepričana. Izpostavila je, da se na pristojnem ministrstvu področje pripravlja kadrovska strategija, ki bo olajšala reševanje izziva. ""Pa še nekaj smo zakomplicirali. V času vlade Mira Cerarja je ministrica Milojka Kolar Celarc v parlament prinesla zakon, ki je bil tudi sprejet, da morajo imeti zdravniki po končani fakulteti in opravljeni specializaciji še pet let imeti mentorja.""
Bregantova je sicer poudarila, da imamo na nekaterih mestih dovolj zdravnikov, ni pa jih dovolj na nekaterih najbolj ključnih. ""80 odstotkov zdravstvenih problemov se lahko reši pri družinskem zdravniku, če ga imaš. Ampak naši mlajši kolegi povedo, da zaradi razmer na primerni ravni tam ne želijo delati. Ostajajo v bolnišnicah, ker je delo tam drugače organizirano in plačano.""
Hotova je dejala, da upa, da bomo ugotovili, kaj je šlo v času epidemije narobe, da se je povečalo število mrtvorojenih otrok. Sicer pa je izpostavila težave na področju ginekologije. ""Podatek, da čez pet let 300.000 žensk ne bo imelo dostopa do ginekologa, je absurden in to moramo popraviti."" Kot rešitev predlagajo dodatna sredstva – med drugim bi dvignili DDV ter zagotovili reorganizacijo in boljše upravljanje. Strinjala se je, da je treba okrepiti raven družinskih zdravnikov, da bo to delo za zdravnike privlačnejše. ""Že na fakulteti jih moramo programsko usmeriti,"" je prepričana. Dejala pa je, da se ""vse začne in konča pri denarju"".
Kociprova je dejala, da v SAB želijo javno zdravstvo, ki pa mora biti učinkovito. ""Vzpostaviti bo treba tudi več nadzora,"" je poudarila. Izpostavila je stisko, v kateri se znajdejo upokojenci, če ostanejo brez družinskega zdravnika: ""Novega ne znajo iskati po spletu, zanje je pomembno, da ga imajo v bližini in lahko pridejo do njega."" Poudarila je tudi nujnost krajšanja čakalnih vrst, za kar bi uporabili tudi zasebne zdravnike. Del nujno potrebnega denarja za zdravstvo pa bi dobili s centralizacijo naročanja, pri katerem se ""izgubljajo milijoni"".
Klakočar Zupančičeva je dejala, da podpirajo javno zdravstvo, med ukrepi pa je izpostavila prestrukturiranje zdravstva in boj proti korupciji: ""Verjetno je denarja dovolj, rešiti pa je treba vprašanje, kam gre. Korupcija v zdravstvu je luknja brez dna.""

Seksizem, fašisti in diktatorji ali zakaj je v politiki malo žensk
V nadaljevanju soočenja so se dotaknili tudi vprašanja majhnega števila žensk v politiki. ""Ženske se težje odločijo za te funkcije. Danes nas zmerjajo s fašisti, diktatorji, in za ženske je to precej težko,"" je ocenila Jerajeva.
Kociprova meni, da se je treba aktivno truditi, da bi ženske privabili v politiko: ""Se pa ženske res težje odločijo, težko je kombinirati družino in delo, mnoge ženske skrbijo še za starše in ob vsem tem biti vedno nasmejan in vse vedeti je res težko.""
Hotova je sicer izrazila nasprotovanje kvotam: ""Ženske smo absolutno enako sposobne kot moški, morale bi imeti enak dostop do vseh delov družbenega življenja. A ni tako. Ženske smo deležne izjemnih žaljivk, seksizma, ravno ta kampanja je pokazala, da kot družba nismo napredovali."" Izpostavila je ukvarjanje spletnih komentatorjev z videzom, ne vsebino, in poudarila težavo žaljivega govora. ""Začel se je v političnem prostoru in se prenesel v vse pore družbe. Lahko se ne strinjamo, ampak sporočilo lahko prenesemo argumentirano,"" je poudarila. Poudarila je tudi, da morajo moški pustiti nekaj prostora ženskam, predvsem pa jih dojemati kot enakovredne. ""Toliko seksizma, kot sem ga bila v parlamentu deležna v zadnjih letih, nisem bila še nikoli,"" je dodala.
Bregantova je dejala, da želi v politiko prinesti empatijo in enakovrednost odnosov.
Klakočar Zupančičeva pa je dejala, da si ni nikoli mislila, da bo pristala v politiki, ker je pri nas ""politika politikantstvo"" in ker se sovražni govor ""širi z vrha navzdol"": ""Ampak sem se odločila za politiko, ker so me nekatere stvari, ki so se dogajale v zadnjih dveh letih,  tako motile, da nisem mogla biti več tiho, čeprav sem bila zaradi tega tudi tarča groženj.""
Ob koncu so se predstavnice strank dotaknile tudi področja pravne države. Medtem ko je Jerajeva menila, da Slovenci malo zaupamo pravni državi, končno pa je dovoljeno tudi kritično govoriti o sodstvu, je nekdanja sodnica Klakočar Zupančičeva menila, da ima aktualna oblast izjemno slab odnos do sodstva, to pa se pred njim ne more braniti, ker ""ima zavezana usta"": ""Sodniki vedo, da bodo tarča javne diskreditacije. Pa veste, kaj to pomeni za sodnika, ki mora pred stranko vzbujati spoštovanje? Mi ne spoštujemo niti odločb ustavnega sodišča, krivimo ga celo za smrt ljudi, ker je ugotovilo neustavnost odlokov, ki so bili neustavni. Potem je pravna država v razsulu. In to moramo zgraditi.""
"
https://www.24ur.com/novice/dejstva/dejstva-kaj-je-res-in-kaj-ne-ko-predstavnice-strank-govorijo-o-zdravstvu-solstvu-in-pravni-drzavi.html,"Kaj je res in kaj ne, ko predstavnice strank govorijo o zdravstvu, šolstvu in pravni državi?","Po prvem soočenju našega spletnega portala 24ur.com, ki ga je v studiu oddaje Svet vodil Gregor Trebušak, objavljamo ugotovitve novinarjev rubrike Dejstva, ki je v živo znova preverjala resničnost izjav. Tokrat so se soočile predstavnice petih političnih strank: Alenka Jeraj (SDS), Urška Klakočar Zupančič (Gibanje svoboda), Meira Hot (SD), Maša Kociper (SAB) in Tina Bregant (Povežimo Slovenijo). V ospredju pa vrtci, zdravstvo, maske in pravna država. ","Tina Bregant je dejala, da je v Sloveniji 130.000 državljanov ostalo brez zdravnika. 
V javni zdravstveni mreži sicer nima izbranega osebnega družinskega, otroškega ali šolskega zdravnika okoli 130.000 oziroma približno šest odstotkov ljudi, vendar tega ni mogoče v celoti pripisati pomanjkanju zdravnikov, saj – vsaj glede na seznam, objavljen na spletni strani ZZZS – skoraj 300 zdravnikov v obravnavo še sprejema nove paciente. Delež ljudi, ki nimajo izbranega zdravnika, je v zadnjih nekaj letih bolj ali majn enak in se giblje med petimi in skoraj sedmimi odstotki. 
Po njenih besedah nam manjka tisoč zdravnikov, enako ocenjuje tudi zdravniška zbornica. Poleg tega Bregantova pravi, da smo jih v zadnjih desetih letih približno polovico izgubili, ker so šli v tujino, približno polovica pa jih sploh ne dela v zdravstvu. Po podatkih zdravniške zbornice in ministrstva za šolstvo je v zadnjih šestih letih na medicinskih fakultetah pri nas diplomiralo 1822 študentov. V zdravniško zbornico, ki podeljuje, podaljšuje in odvzema zdravniške licence, se jih je včlanilo 1693, kar pomeni, da se 138 ljudi po zaključku študija ni odločilo za delo v zdravstvu. Še 147 ljudi je v teh šestih letih licenco vrnilo. Toda uradnih podatkov o številčnem razmerju med tistimi, ki so se odločili za kariero v drugi dejavnosti, in tistimi, ki so sicer ostali v zdravniških vrstah, vendar ne v Sloveniji, ni. 
So vrtčevski otroci res morali nositi maske?
Urška Klakočar Zupančič, Gibanje svoboda: ""V času epidemije se je z našimi otroki ravnalo absolutno neprimerno. V vrtcih maske, ki so jih morali nositi majhni otroci. Meni – pa nisem zdravnica – se zdi to neprimerno. Pa tudi marsikateremu zdravniku.""
Nošenje zaščitnih mask za otroke v vrtcu ni bilo nikoli obvezno, se epidemičnih ukrepov spominjajo v Skupnosti vrtcev Slovenije. Še več, Nacionalni inštitut za javno zdravje (NIJZ) je 3. septembra 2020 v priporočila zapisal: ""Uporabe mask pri otrocih do vključno petega leta ne priporočamo zaradi nevarnosti zadušitve in manjše zmožnosti pravilne uporabe.""
Nošenje maske v zaprtih prostorih – da ali ne? Enotno proti.
Na vprašanje, ali še naprej podpirajo nošenje zaščitne maske v zaprtih prostorih, je vseh pet predstavnic političnih strank odgovorilo z ne. Alenka Jeraj, poslanka največje koalicijske stranke SDS, je ob tem napovedala, da bo vlada ta ukrep tudi kmalu sprejela. 
Meira Hot za dvig BDP za zdravstvo. Je navajala prave podatke?
Meira Hot (SD) je dejala, da bi sredstva za zdravstvo z 8,3 odstotka BDP dvignili na 12,5 odstotka, kar je primerljivo z evropsko ravnjo. 
Po zadnjih podatkih Eurostata za leto 2020 o deležu BDP, ki ga države Evropske unije namenijo za zdravstvo, je povprečje osem odstotkov, delež BDP Slovenije pa malenkost manjši, 7,9 odstotka. 
Takšni so za Slovenijo za leto 2020 tudi podatki statističnega urada. Največji delež BDP v Evropski uniji zdravstvu namenita Češka in Avstrija, in sicer 9,2 odstotka.
Jerajeva: 'Slovenci malo zaupamo pravni državi'
Vladni Urad za makroekeonomske analize in razvoj UMAR v zadnjem Poročilu o razvoju za leto 2021 (junij 2021) piše, da se je zaupanje v pravno državo v Sloveniji v zadnjih letih nekoliko izboljšalo, ostaja pa tako kot zaupanje v vladavino prava relativno majhno. ""Kljub nekaterim pozitivnim premikom je zaupanje v neodvisnost sodišč in sodnikov še naprej majhno in manjše kot v drugih državah članicah EU. Ankete kot glavni razlog navajajo zaznavo vpliva politike na odločitve sodišč, med največjimi v EU pa je tudi vmešavanje ali pritisk zaradi gospodarskih ali drugih posebnih interesov (EK, 2020c).""
Jerajeva: 'Na ESČP si izmenjujemo prvo in drugo mesto, ker padajo sodbe, ki jih izrečejo naši sodniki'
V istem Poročilu o razvoju Urada za makroekonomske analize in razvoj za leto 2021 (junij 2021) so vladni analitiki zapisali: ""Občutneje se je zmanjšalo število pritožb pri Evropskem sodišču za človekove pravice (ESČP) in posledično ugotovljenih kršitev, oba kazalnika v zadnjih letih tudi ne odstopata več od povprečja držav EU (ESČP, 2021)."" V poročilu piše tudi, da je kakovost slovenskega sodstva primerljiva z drugimi državami članicami EU. Ob tem povzemajo raziskavo Evropske komisije, v kateri pa opozarjajo, da je ""slabše urejeno elektronsko komuniciranje s strankami (npr. elektronsko vlaganje, vročanje vabila na sodišče ali spremljanje faz postopka)"".
Maša Kociper, SAB: Vrtci v Sloveniji so med najboljšimi na svetu
Zaslužna profesorica psihologije z ljubljanske Filozofske fakultete Ljubica Marjanovič Umek je v prispevku Nova podoba slovenskih vrtcev iz leta 2021 predšolsko vzgojo v Sloveniji označila za visokokakovostno. A ob tem opozarja, da so zadnji kurikulum za vrtce spisali leta 1999. Kako sploh določiti kakovost vrtcev?
V dokumentu ministrstva za šolstvo iz leta 2017, ki so ga potrdili tudi na kolegiju tedanje ministrice Maje Makovec, ugotavljajo: ""V slovenskem šolskem sistemu o enovitem sistemu ugotavljanja kakovosti (...) ni mogoče govoriti.""
Profesorici s Filozofske fakultete Mojca Kovač Šebart in Andreja Hočevar pa v članku Ugotavljanje in zagotavljanje kakovosti vrtcev v Sloveniji iz leta 2018 pišeta, da je učinkovitost predšolske vzgoje v vrtcih majhna glede na finančna vlaganja v sistem. In še: ""V Sloveniji o pomembnih vidikih procesne kakovosti vrtcev (...) še danes ne vemo veliko.""
Z bralno pismenostjo kot posledico kakovosti predšolskega izobraževanja se je leta 2020 ukvarjalo tudi računsko sodišče: ""Pomembna so bila tudi dognanja domačih raziskav, ki preverjajo različne dejavnike (...) v vrtcih in šolah (...), ki vodijo k višji ravni pismenosti."" In kakšna je torej pismenost glede na rezultate mednarodne raziskave PISA? ""Dosežena raven bralne pismenosti slovenskih 15-letnikov je bila leta 2018 v povprečju praktično enaka kot leta 2006. Z devetim mestom med 28 državami članicami Evropske unije tudi ne dosegamo kazalnika uspešnosti iz Strategije razvoja Slovenije 2030, uvrstitve v zgornjo četrtino držav."" 
Ker zaslužna profesorica Ljubica Marjanovič Umek ocenjuje, da je predšolska vzgoja v Sloveniji visokokakovostna, obenem pa tudi na ministrstvu za šolstvo opozarjajo, da enotnih meril sploh ni, je treba izjavo Maše Kociper o slovenskih vrtcih, ki da so med najboljšimi na svetu, jemati previdno.
Tina Bregant in Meira Hot o umrljivosti novorojenčkov in mrtvorojenih
Tina Bregant je dejala, da imamo po kazalnikih OECD eno najnižjih umrljivosti novorojenčkov na svetu. Umrljivost novorojenčkov v Sloveniji je bila leta 2017 najnižja med vsemi državami OECD, in sicer znaša 1,6 na tisoč živorojenih otrok, hkrati pa imamo tudi največji upad umrljivosti med vsemi državami OECD v primerjavi z letom 1990 (znižanje za 81 odstotkov, povprečje OECD pa 64 odstotkov).
Meira Hot se je na besede Tine Bregant odzvala, da se v tem trenutku ne bi hvalila, da imamo najnižjo stopnjo mrtvorojenih otrok, ker podatki NIJZ kažejo na tragične novice, da je ta številka v času epidemije nenadoma narasla. A previdno, gostji v studiu navajata različne podatke. Bregantova govori o umrlih novorojenčkih, starih do štiri tedne, Meira Hot pa o mrtvorojenih, ko umre plod, starejši od 22 tednov ali težak 500 gramov – pred tem se uvršča pod splavljen zarodek. 
Glede mrtvorojenih drži, da se je njihovo število leta 2020 povečalo – bilo je 114 mrtvorojenih, leta 2019 pa 87. 
Kot pojasnjujejo na NIJZ, sicer zaznavajo večje število mrtvorojenih v letu 2020, vendar zaznavajo nihanja po letih, zato težko govorimo o nenadni rasti. Leta 2021 je število mrtvorojenih po začasnih podatkih upadlo. 


"
https://www.24ur.com/novice/slovenija/kaj-je-v-ozadju-razlicnih-interpretacij-ki-jih-ponujajo-stranke.html,"Kaj je v ozadju različnih interpretacij, ki jih ponujajo stranke? ","Predsednik države Pahor si še vedno želi, da bi se politični akterji uskladili glede tega, kdo bo po volitvah mandatar, posebej ker na volitvah nastopajo koalicije strank, kot je Koalicija ustavnega loka. Ta je v sporazumu sicer zapisala, da bo za mandatarja ponudila tistega med njimi, ki bo zbral največ glasov, a takrat na političnem prizorišču še ni bilo javnomnenjskega favorita in njenega najverjetnejšega partnerja Roberta Goloba. ","
Mandat za sestavo vlade bo podelil tistemu, ki bo med poslanci užival absolutno podporo, to je najmanj 46 glasov, če takega ne bo, pa bo položaj zaupal relativnemu zmagovalcu, pravi predsednik države Borut Pahor: ""Pred volitvami je treba jasno odgovoriti na vprašanje, ali naj koalicijo strank, ki bodo na volitvah nastopile samostojno, pri odločitvi glede podelitve mandata za sestavo vlade razumem kot seštevek poslanskih mandatov vseh strank, ki jo sestavljajo, ali ne.""
Pahor pravi, da je treba definirati relativnega zmagovalca volitev, glede na to, da na njih nastopajo tudi koalicije. Meni, da je v skladu z našo zakonodajo zmagovalka volitev stranka ali lista, ki je na volitvah nastopila samostojno, s svojim imenom in listo, ter prejela največ glasov. Medtem ko pri javnomnenjsko šibkejši koaliciji, ki nastopa s skupno kandidatno listo, še niso dorekli imen, pa Marko Balažic iz gibanja Povežimo Slovenijo pravi: ""Verjamem  – in to je tudi zaveza gibanja Povežimo Slovenijo – da bomo vsi delovali v smeri, da najdemo človeka, ki bo presegel te delitve v političnem prostoru, ki smo jim zdaj priča. Kdo bo mandatar, bodo odločali volivci in volivke na volitvah, na nas pa je, da jih najbolj prepričamo s svojimi programi in usmeritvami.""
V koaliciji, v okviru katere se stranke na volitve podajajo posamično, obstajajo različne interpretacije. ""Nam se zdi res naravno, da tisti, ki dobi največ glasov med temi petimi strankami, in ki bodo najverjetneje sestavljale vlado, sestavi vlado. Kolikor razumem, smo vsi razen SD na isti poziciji,"" zagotavlja Luka Mesec, koordinator Levice. 
Zadnje, kar potrebujemo, je dolgo, mukotrpno sestavljanje vlade, pa pravi Marjan Šarec, potem ko Tanja Fajon v našem predvolilnem intervjuju ni zanikala mandatarskih ambicij. ""Jaz bi to interpretiral kot del politične oziroma predvolilne strategije, s katero si ta stranka nekako obeta čim boljši rezultat. Mislim, da se protagonisti v Koaliciji ustavnega loka zelo dobro zavedajo, da bo, če bo Robert Golob dobil večje število glasov kot katera koli stranka iz Koalicije Kul, na neki točki seveda on prvi, ki mu bodo verjetno zagotovili podporo za sestavo nove vlade,"" pa pojasnjuje politični analitik Alem Maksuti. 
Na vprašanje, ali pri razreševanju vprašanja mandatarstva pričakuje kakšno zadrego, odgovarja Robert Golob v jutrišnjem predvolilnem pogovoru za našo televizijo in spletno stran. 
"
https://www.24ur.com/novice/svet/zacetek-soocenj-s-petimi-kandidatkami-o-prihodnosti-nasih-otrok.html,"S petimi kandidatkami o tem, kako bo z maskami, vrtci, plačami in pravno državo po volitvah","Dobra dva tedna pred volitvami se tudi v uredništvu oddaje Svet začenjajo soočenja. Prvo si boste lahko ogledali že v soboto na naši spletni strani. Gostili bodo pet predstavnic političnih strank, pet ženskih kandidatk, s katerimi so govorili o tem, kakšno prihodnost smo ustvarili za otroke. Nas bo čez deset let res tri milijone, kot obljublja ena od političnih strank? Kako bo z maskami, vrtci, plačami, zdravniki in pravno državo po volitvah? ","
Kandidate smo najprej soočili z vprašanjem, ali se strinjajo s tem, da nas bo v Sloveniji čez deset let res tri milijone, kot je napovedal minister Počivalšek. Odgovori kandidatk so bili enotni, in sicer so se vse strinjale, da se to ne bo zgodilo. Enako složne so bile le še pri enem vprašanju: ""Ali so maske v zaprtih prostorih sploh še smiselne?"" Na voditeljevo vprašanje, zakaj jih potem še vedno nosimo, je odgovorila poslanka SDS Alenka Jeraj: ""Vlada bo vsak čas sprejela ta predlog. Strokovna skupina pravi, da jih moramo še vedno imeti, tako da boste vedeli, da se mora vlada vedno odločati na podlagi strokovne skupine."" 
Nestrinjanje se je nadaljevalo tudi ob vprašanju plač pomočnic vzgojiteljic. Mnoge namreč ne prejemajo niti minimalne plače. In medtem ko je bila vlada zdravnikom pripravljena zagotoviti višje plače, so te ostale praznih rok. Jerajeva je ob tem povedala, da se je morala vlada zadnji dve leti ukvarjati predvsem s koronavirusom in epidemijo, zato ni bilo časa, da bi odprla plačilni sistem. Voditelj je po tem odgovoru poudaril, da se je v tem času spremenil plačilni sistem zdravnikov kot ene najbolj obremenjenih skupin, čeprav so med bolj obremenjene vključene tudi vzgojiteljice pri samo 740 evrih. 
Nato se je odzvala tudi Maša Kociper, vodja poslanske skupine SAB: ""Glede na pritožbe sindikatov ni imela dobrega dialoga z vsemi skupinami, očitno samo z nekaterimi. Vsi se zavedamo, da bo treba na neki točki, ne glede na vlado, ta plačni sistem urediti in ga postaviti na novo."" 
Da si želi Janševa SDS na novo, po svojih merilih postaviti sodstvo, pa svarijo kandidatke leve sredine.  Alenka Jerajeva meni: ""Včasih se ni smelo reči nič o tem, zato ne razumem, zakaj se danes nekega sodnika ne sme vprašati, ali nekdo ima diplomo ali ne."" Aktualna vlada je imela sicer v svoji vrstah le štiri ministrice, od tega pa sta dve celo odstopili. A prav vse sogovornice poudarjajo, da so ženske enako sposobne kot moški, zato si želijo v novem mandatu zasesti več vodilnih položajev. 
Kot poudarja Meira Hot, poslanka SD: ""Moški morajo sprostiti prostor in ga dati tudi ženskam ter nas dojemati kot enakovredne. Tudi to moram povedati: toliko seksizma, kot sem ga bila v zadnjih štirih letih deležna v parlamentu, v življenju še nisem izkusila. In tu se vidi, kje se začne."" 
In zakaj so določene kandidatke sploh vstopile v politiko? Tina Bergant, kandidatka za poslanko gibanja Povežimo Slovenijo: ""Meni moji bolniki včasih rečejo, da me je škoda za politiko, jaz pa na to odgovorim, da bi si z 20 leti delovnih izkušenj v zdravstvu pravzaprav želela, da bi imeli tako vodstvo, da mi ne bi bilo treba iti v politiko, ampak bi delala tisto, kar res najbolje znam."" 
Ali so ravno one primerne kandidatke, pa se prepričajte sami. Celotno soočenje bo jutri objavljeno na naši spletni strani. 
"
https://www.24ur.com/novice/volitve/volisca-na-veleposlanistvu-v-moskvi-ne-bo.html,Volišča na veleposlaništvu v Moskvi ne bo ,"Državna volilna komisija je odločila, da organiziranega volišča na slovenskem veleposlaništvu v Moskvi za aprilske državnozborske volitve ne bo. Zaradi varnostnih razmer in logističnih ovir v Rusiji volitev ni mogoče izpeljati, so ocenili na ministrstvu za zunanje zadeve. Prav tako ni možno glasovanje po pošti iz Rusije.","
Po oceni ministrstva za zunanje zadeve zaradi varnostnih razmer in logističnih vidikov poslovanja v Ruski federaciji ter zaradi ustavljenega poštnega prometa z Rusijo volitev na slovenskem veleposlaništvu v Moskvi ni mogoče izpeljati. Prav tako ni omogočeno glasovanje po pošti iz Rusije, so zapisali na DVK. 
Kot so dodali, poštnih pošiljk v Rusijo oziroma iz Rusije v Slovenijo ali drugam v Evropo ni mogoče dostavljati, poleg tega so zelo nezanesljive tudi notranje komunikacijske poti na območju Rusije. To je potrdila tudi Pošta Slovenije. Po podatkih zunanjega ministrstva je za vsako pot iz Rusije v Evropo ali obratno treba pridobiti vizum, letalske povezave so redke in nezanesljive. Navedli so tudi, da se bodo pogoji za slovenske diplomate v Rusiji predvidoma še dodatno zaostrili.
Slovenski državljani, ki prebivajo v Rusiji, bodo na volitvah lahko oddali svoj glas, če bodo prišli v Slovenijo in glasovali na t. i. volišču omnia. To so posebna volišča, ki bodo na dan volitev, 24. aprila, organizirana na sedežih okrajnih volilnih komisij oz. upravnih enot. Za glasovanje na volišču omnia je treba oddati vlogo najpozneje tri dni pred volitvami, torej do vključno 20. aprila, so še zapisali na DVK.
"
https://www.24ur.com/novice/volitve/dvk-to-da-zdravniki-volivcem-ne-zelijo-izdati-potrdila-je-nesprejemljivo.html,"DVK: To, da zdravniki volivcem ne želijo izdati potrdila, je nesprejemljivo","Potem ko so okrajne komisije Državno volilno komisijo obvestile, da zdravniki v nekaterih zdravstvenih domovih zavračajo prošnje za izdajo  potrdil volivkam in volivcem, ki želijo zaradi bolezni oddati vlogo za glasovanje na domu, je DVK v dopisu zapisala, da je to nesprejemljivo, saj število vlog ni neobvladljivo in ne bi smelo predstavljati velike dodatne obremenitve za zdravnike.","Predsednik Državne volilne komisije (DVK) Peter Golob je na Ministrstvo za zdravje RS, Zdravniško zbornico Slovenije in Medicinsko fakulteto Univerze v Ljubljani danes naslovil dopis v zvezi z uresničevanjem volilne pravice volivkam in volivcem, ki se zaradi bolezni 24. aprila ne bodo mogli udeležiti glasovanja na volišču.
Kot je med drugim poudaril, DVK razume željo in interes, da se zdravnikov in ostalega zdravstvenega osebja ne obremenjuje z dodatnimi administrativnimi obremenitvami, vendar pa za zakonitost volitev in enotno uporabo določb zakona o volitvah v državni zbor skrbi DVK, skupaj z ostalimi deležniki, ki sodelujejo v volilnih procesih. Po mnenju DVK je nesprejemljivo, da zdravniki zavračajo prošnje za izdajanje potrdil volivkam in volivcem, ki zaradi bolezni želijo oddati vlogo za glasovanje na domu. Število teh vlog ni neobvladljivo in ne bi smelo predstavljati velike dodatne obremenitve za zdravnike.
DVK še pojasnjuje, da člani okrajnih volilnih komisij ne morejo biti tisti, ki bi presojali o zdravstvenem stanju volivk in volivcev, zato naproša pristojne institucije, da zdravnikom pojasnijo, da s tem, ko zavračajo prošnje za izdajanje potrdil, onemogočajo uresničevanje volilne pravice tistim, ki se zaradi bolezni ne morejo udeležiti glasovanja na volišču.
Spomnimo, da je DVK 3. februarja letos sprejela sklep, da je za glasovanje na domu na volitvah v državni zbor potrebno zdravniško potrdilo. 31. marca je DVK na seji sklep dopolnila, da se kot zdravniško potrdilo upošteva vsaka pisna potrditev zdravnika (e-sporočilo ali vsak drug pisni ali elektronski dokument), iz katerega izhaja, da se volivec zaradi bolezni ne more osebno zglasiti na volišču. Sporočilo lahko napiše kateri koli zdravnik in ne nujno osebni, prav tako jim ni potrebno izdajati posebnih obrazcev, kar bi lahko bilo zamudno.
"
https://www.24ur.com/novice/volitve/dvozivke-korupcija-toksicni-odnosi-bolniki-brez-oskrbe-kako-bi-stranke-izboljsale-delovanje-zdravstvenih-ustanov.html,"'Dvoživke', korupcija, toksični odnosi: Kako bi stranke izboljšale delovanje zdravstvenih ustanov?","Profesionalni nadzorniki, depolitizacija zdravstva, ciljno izobraževanje vodstvenih kadrov v zdravstvu, več kadrovskih štipendij, krepitev javnega zdravstva, več popoldanskega dela v zdravstvenih ustanovah, ukinitev dopolnilnega zdravstvenega zavarovanja, digitalizacija zdravstva, telemedicina, piramida za zdravo življenje, krepitev primarne ravni, ustanovitev agencije za nabave v zdravstvu, interes pacienta v središču ter fiksni in variabilni del plače in individualne pogodbe za vrhunske strokovnjake. To je le nekaj idej političnih strank pred parlamentarnimi volitvami – odgovarjale pa so na vprašanje, kako nameravajo bolje organizirati delovanje zdravstvenih ustanov, ki jih pestijo toksični odnosi in nezadovoljni zaposleni – ceno pa plačujejo pacienti.","

Delo v zdravstvu je za številne predane posameznike poslanstvo, delo opravljajo s skrbjo in veseljem, četudi je delovnih ur veliko, denarja pa pogosto premalo. Obstaja pa tudi veliko manj rožnata podoba slovenskega zdravstva. Tista, kjer slaba organizacija in toksični odnosi med zaposlenimi pomenijo slab izkoristek sredstev, nezadovoljno osebje in slabšo oskrbo pacientov oziroma marsikdaj ti ostanejo celo brez (ustrezne) oskrbe.
Slovensko zdravstvo tako že dlje časa pretresajo zgodbe, iz katerih je razvidno, da medsebojni odnosi med zaposlenimi nikakor niso rožnati. Jasno ali bolj med vrsticami padajo obtožbe o notranjih težavah zdravstvenih ustanov, ki so eden od pomembnih razlogov, da mladi zdravniki odhajajo v tujino, saj imajo tukaj občutek, da pod noge padajo polena, sistem pa deluje proti njim. Znani so tudi primeri odpovedi strokovnjakov zaradi slabih odnosov. Zaposleni, ki odhajajo, pogosto navajajo, da vodstvo ustanove, ki jo zapuščajo, ni znalo zagotoviti ustrezne organizacije dela, preprečiti kadrovske stiske, prisluhniti zaposlenim oziroma ni znalo krmariti med zahtevami dela in privilegiji nekaterih članov kolektiva.
Težava ni nova, se pa politika njenega reševanja praviloma na daleč izogiba, javnost pa zaposluje predvsem z vprašanjem, koliko denarja je še treba nameniti za zdravstvo, čeprav je tudi po tem sprememb, ki bi jih občutil pacient, malo. Zgolj denar namreč v takšnih ustanovah ni rešitev, saj se osrednja težava skriva še nekoliko globlje: v slabem vodenju in slabo postavljenem sistemu, katerega težava je tudi, da se na izzive ne odzove, dokler ni (pre)pozno.
Bo v prihodnjem mandatu kaj drugače?
Gibanje Svoboda napoveduje profesionalne nadzornike: 'Želimo depolitizirati celoten zdravstveni sistem'
""Velik del težav našega zdravstvenega sistema izhaja iz njegove trenutne organiziranosti in upravljanja. Nejasna ločitev med javnimi (državnimi in občinskimi) izvajalci ter zasebno prakso močno načenja transparentnost celotnega zdravstvenega sistema,"" ocenjujejo v stranki Roberta Goloba. Napovedujejo učinkovitejšo porabo sredstev, racionalizacijo poslovanja, boljšo organizacijo oziroma reorganizacijo zdravstvenih zavodov in učinkovitejšo izrabe obstoječih kapacitet z ustrezno stimulacijo vseh zaposlenih: ""Pri ukrepih bomo izhajali tudi iz nedavnih ugotovitev Računskega sodišča o učinkovitosti ureditve javne službe.""
Zagotavljajo, da bodo na vodilna mesta v zdravstvu imenovali ugledne strokovnjake: ""Spremenili bomo sedanjo nadzorno vlogo svetov zavodov in skladno z najvišjimi standardi korporativnega upravljanja njihovo funkcijo nadomestili z nadzornimi sveti s profesionalnimi nadzorniki. S tem želimo depolitizirati celoten zdravstveni sistem. Vsakodnevno politiko je potrebno umakniti iz mehanizmov vodenja zdravstvenega sistema.""
Izpostavljajo tudi kadrovske težave slovenskega zdravstva: ""Veliko zaposlenih za svoje delo v zdravstveni mreži ne prejme pravičnega plačila. Nekateri to kompenzirajo z delom v zasebnih organizacijah ali nepregledno množico različnih dodatkov.  Sistem je posledično vse manj transparenten in vse bolj neučinkovit, kar znižuje zaupanje javnosti in vseh ostalih relevantnih deležnikov v celotno javno zdravstvo. Reševanje kadrovske problematike je zato med pomembnejšimi javnozdravstvenimi prioritetami. Med pomembnimi ukrepi vidimo tudi bolj sistematično ureditev položaja zaposlenih v zdravstveni negi, ki so pomemben, a pogosto spregledan kader v našem zdravstvenem sistemu. Trenutno prav ta kader zaradi slabih pogojev dela in plačila pospešeno odhaja v tujino, kar lahko že na krajši rok močno oteži delovanje celotnega zdravstvenega sistema. V Gibanju Svoboda menimo, da slovenski zdravstveni sistem nujno potrebuje drugačno kadrovsko politiko. Velik neizkoriščeni potencial vidimo v kadrovskem štipendiranju zdravstvenega kadra, ki bi posebno na srednjih šolah spodbudila večje zanimanje za različne zdravstvene programe.""
Levica nasprotuje vodenju zdravstvenih ustanov kot podjetij: 'Zasebno zdravstvo je potrebno popolnoma ločiti od javnega'
Pri Levici menijo, da je stanje v javnih zdravstvenih zavodih potrebno ocenjevati objektivno: ""Drži, da standardi padajo, da se nedostopnost povečuje, da kadra vse bolj primanjkuje in da je vse bolj izčrpan. A razlogi za to ne ležijo toliko v vodenju samih ustanov kot v dejstvu, da se v zadnjem času aktivno vzpostavlja paralelni privatiziran sistem zdravstvenega varstva."" Po njihovem torej najhujše udarce javnemu sistemu zadaja nelojalna konkurenca zasebnikov: ""Namesto da bi tako t. i. zdravniki dvoživke delo opravili v javnih zavodih, prek s.p. delo opravljajo pri zasebnikih in tako aktivno podaljšujejo čakalne vrste.""
Skrbi jih tudi stanje v zdravstveni negi – zaradi, kot pravijo, mizernih plač in dejstva, da se po vseh zavezah in obljubah še vedno niso sprejeli standardi in normativi v zdravstveni negi.
Javno zdravstvo se mora izvajati neprofitno, morebitni presežki sredstev pa morajo ostajati v sistemu, poudarjajo: ""Privatizacija in odsotnost načrtovanja zdravstvene politike sta pripeljala do točke, ko je vse več ljudi brez osebnega zdravnika, kjer se na posege čaka predolgo in kjer so kršene zakonske in ustavne določbe o pravici do zdravja. Zasebno zdravstvo je potrebno popolnoma ločiti od javnega in javnih sredstev, javni sistem pa okrepiti z dodatnimi proračunskim sredstvi. Obenem je potrebno zagotoviti izdatno proračunsko financiranje primarne ravni zdravstva.""
 V zvezi z idejami o menedžerski revoluciji in spremembami v vodenju zdravstvenih zavodov navajajo, da izkušnje iz tujine (Velika Britanija, Roy Griffiths) kažejo, da je t. i. The New Public Management Approach izredno škodljiv za javne zdravstvene sisteme: ""Stroški za administracijo so v ustanovah NHS narasli iz pet odstotkov na 12 odstotkov, povečal se je prenos storitev na zunanje izvajalce. Tako imenovane neklinične zaposlitve – čiščenje, pranje, vzdrževanje in varnost so predali zunanjim izvajalcem. Število zaposlenih v teh dejavnostih je posledično močno upadlo, in sicer iz 260.000 leta 1981 na 157.000 leta 1990. Cilj je bil dosežen in bolnišnice so varčevale, cena pa je bila visoka. Študija o prenosu dela na zunanje izvajalce v NHS je leta 2001 pokazala, da so ti zunanji delavci v NHS v Londonu prejemali manj kot pet funtov na uro, prav tako pa so se jim skrčile druge pravice, kot so dopust in pokojnine. Obenem so standardi čistoče v bolnišnicah upadli, močno poslabšala pa se je tudi kakovost bolnišnične hrane. Kar 10 odstotkov resno bolnih pacientov je bilo v času bivanja v bolnišnici podhranjenih. V Levici zato opozarjamo, da bolnišnic nikakor ne smemo voditi kot podjetij (saj tudi gasilcev in Policije ne vodimo tako). Cilj ne sme biti varčevanje, temveč zadovoljevanje zdravstvenih potreb ljudi. Gre za vprašanje družbenih in političnih prioritet.""
LMŠ moti popoldansko samevanje zdravstvenih ustanov: 'Z drugačno organizacijo bodo čakalne dobe krajše'
""Notranja organiziranost je sicer v rokah direktorja posameznega zavoda, ki mora poskrbeti, da odnosi med zaposlenimi ne vplivajo na njihovo delo. Poskrbeti pa mora, in to je naše pričakovanje, tudi za drugačno organizacijo dela, da ordinacije in operacijske dvorane v popoldanskem času ne bodo samevale, pač pa da bo zdravstvena oskrba ljudem dostopna tudi popoldne – danes pogosto ni,"" pravijo v stranki Marjana Šarca.
Razlog za to je po njihovem, zlasti v bolnišnicah, zasedenost precejšnjega števila zdravnikov s popoldanskim delom pri zasebnikih: ""Z drugačno organizacijo bo tudi javno zdravstvo popoldne učinkovitejše, čakalne dobe pa krajše.""
Vseeno pa menijo, da je ne glede na izzive, ki jih ima javno zdravstvo, edina prava pot ohranjanje in krepitev javnega zdravstva ter ukinitev dopolnilnega zdravstvenega zavarovanja: ""Zdravstvene storitve, ki jih izvajalci ne morejo izvesti, se zagotovijo z nacionalnim razpisom po t. i. kaskadnem sistemu, pri čemer se upošteva vrstni red: javni zdravstveni zavodi, koncesionarji, zasebniki. Za to se zagotovijo oziroma razporedijo razpoložljiva finančna sredstva.""
NSi upe polaga v digitalizacijo zdravstva: 'Zdravstvene zavode je treba preoblikovati tako, da delujejo neprofitno, a po načelih gospodarskih družb'
V NSi pravijo, da v okviru celovite prenove zdravstvenega sistema na področju kadra predvidevamo možnost nagrajevanja zaposlenih po rezultatih dela, pri čemer je nujna jasna določitev standardov in normativov.
""Pomemben korak naprej bo pomenila tudi dejanska digitalizacija zdravstva, ki bo zaposlenim v zdravstvu z administrativno razbremenitvijo prinesla več časa za delo z bolniki. V okviru digitalizacije menimo, da je treba uvesti enoten podporni informacijski sistem, standardiziran sistem zbiranja zdravstvenih podatkov, vključiti telemedicino ter uvesti e-osebni zdravstveni karton in e-zdravstvene izvide,"" poudarjajo.
Kot pravijo, verjamejo, da bo to pomembno vplivalo na boljšo organiziranost in razbremenitev zdravstvenih kadrov: ""Kar bo posledično vplivalo tudi na boljše odnose v ekipah.""
""Obenem je treba zdravstvene zavode preoblikovati tako, da delujejo neprofitno, a po načelih gospodarskih družb,"" še poudarjajo.
Povežimo Slovenijo stavi na piramido za zdravo življenje: 'Krepitev primarne ravni in stimulativen, inovativen način dela med kroženjem'
""Imamo najboljše zdravnike in medicinsko osebje,"" so prepričani v Povežimo Slovenijo. Zagotavljajo, da so glede zdravstva pripravili dober načrt: ""Gradnjo piramide, ki bo državljanu omogočala čimbolj zdravo in čilo življenje. Temeljni gradnik bo oskrba na domu, ker vsi radi čim dlje živimo doma, tudi zadnje dni želimo preživeti z našimi domačimi. Tu ima vlogo telemedicina, vrstniška pomoč, NVO, zdravstvena oskrba na domu.""
Ko gre za sam zdravstveni sistem, pa napovedujejo: ""Krepitev primarne ravni s povišanim vpisom na medicino in stimulativnim, inovativnim načinom dela med kroženjem.""
Veliko potencialov imamo pri informatizaciji, so prepričani: ""S tem bomo dosegli boljšo organizacijo dela, dolgoročno kadrovsko načrtovanje ter transparentnost poslovanja in plačevanja.""
SAB zagotavlja, da ne bodo dovolili, da zdravstveni sistem preide v zasebne roke: 'Predlagamo ustanovitev Agencije za nabave v zdravstvu'
Moderno javno zdravstvo je ena od naših prioritet, zagotavljajo v SAB: ""Nikoli ne bomo dovolili, da zdravstveni sistem preide v privatne roke, saj bi to pomenilo razgradnjo kakovosti in dostopnosti trenutnega sistema.""
""Mnoge stvari na tem področju so skozi leta preveč mirovale, neurejene in nedopustne problematike, kot je na primer dolgotrajna oskrba, pa so se kopičile in poglabljale. Tako je treba na eni strani najprej počistiti okostnjake iz omar, na drugi pa se spoprijeti z novimi izzivi, ki vznikajo vsak dan,"" ocenjujejo v stranki, ki jo vodi Alenka Bratušek.
Velik problem je še vedno korupcija v zdravstvu, izpostavljajo: ""V SAB predlagamo, da centraliziramo nabave v zdravstvu, da ustanovimo agencijo za nabave v zdravstvu – in na ta način poenotimo in znižamo nabavne cene, kar pomeni, da bo več denarja ostalo za storitve in bomo lahko skrajšali čakalne vrste.""
Dotaknili so se tudi tako imenovanih zdravnikov dvoživk: ""Treba je urediti in jasno postaviti pravila za delo zdravnikov.""
SD želi, da je glavno vodilo interes pacienta: 'Prekiniti želimo trend poseganja v strokovno avtonomijo'
""Socialni demokrati nameravamo poseči v sisteme notranje organiziranosti zdravstva s tem, da prekinemo trend poseganja v strokovno avtonomijo in presojo,"" pravijo v stranki, ki jo vodi Tanja Fajon.
""Smiselna notranja organiziranost zdravstvenih ustanov, ohranjanje dobrih kolegialnih odnosov, odločanje o napredovanjih na podlagi sposobnosti in ne politične pripadnosti – vse to mora biti odločeno na podlagi neodvisne in strokovne presoje,"" poudarjajo.
""Glavno vodilo pa mora biti interes pacienta,"" še dodajajo.
SDS poudarja pomen stimulacije za kakovostno delo: 'Pristopili bomo k ciljnemu izobraževanju vodstvenih kadrov v zdravstvu'
""Za zaposlene v zdravstveni negi je Vlada RS zagotovila sredstva za dvig plač,"" poudarjajo v stranki, ki jo vodi premier Janez Janša. ""Zaposleni v zdravstvenih zavodih morajo biti stimulirani za kakovostno delo, obenem pa nagrajeni za opravljen obseg dela,"" poudarjajo.
""Pristopili bomo k ciljnemu izobraževanju vodstvenih kadrov v zdravstvu, potrebno bo tudi usposabljanje članov nadzornih svetov za vodenje in upravljanje zdravstvenih ustanov, ki imajo v članicah Evropske unije status gospodarskih družb splošnega pomena,"" napovedujejo.
""Ustanove bodo vodili zdravstveni menedžerji, ki bodo odgovorni nadzornemu svetu. Vodstva ustanov bodo avtonomna tako glede vodenja ustanov kot nagrajevanja zaposlenih. Uvedli bomo nagrajevanje zaposlenih po učinkovitosti in kakovosti opravljenega dela z uvedbo fiksnega in variabilnega dela plače,"" še poudarjajo in dodajajo, da bodo omogočili sklepanje individualnih pogodb za vrhunske strokovnjake.
Najbolj pomembno je zaupanje v vodstvo
Težava sicer ni izrazito slovenska, izzive zdravstvenih sistemov najdemo po vsem svetu. Zanimiv je denimo primer Avstralije, kjer je leta 2020 raziskava med več kot 1000 mlajšimi zdravniki pokazala, da je velika večina v svoji praksi naredila napake zaradi izčrpanosti in izgorelosti, ki sta jo povzročila prevelika obremenitev in neustrezno kadrovanje. Anketiranci so povedali, da so na to opozorili tudi svoje delodajalce, ki pa so jih odpravili, ne da bi ukrepali. 
Raziskava, v kateri je sodelovalo skoraj 10.000 zdravnikov, ki se usposabljajo, pa je pokazala, da je bil vsak tretji v zadnjih 12 mesecih priča ali tarča toksičnega vedenja na delovnem mestu. Tudi pri nas mladi zdravniki redno opozarjajo na težave, s katerimi se srečajo na začetku svoje poti in številne so vezane prav na toksične odnose.
V sektorju, ki se osredotoča na skrb in ohranjanje življenja ter spodbujanje dobrega fizičnega in duševnega počutja, je takšno stanje več kot zaskrbljujoče. 
Strupena kultura delovnega mesta povzroča resen in stalen stres, posledice pa običajno preidejo tudi na druga področja življenja, kar pogosto negativno vpliva na odnose, zdravje in samozavest ljudi. Vpliva tudi na kakovost dela, ki bi morala biti ravno v zdravstvu najvišja. Tudi zato bi morala biti organizacijska ureditev zdravstva in odnosov v njem zelo visoko na lestvici prioritet politike.
V Avstraliji so sestavili nekaj priporočil, med drugim so izpostavili, kako pomembno je, da v ustanovi vlada kultura odgovornosti in da je komunikacija kulturna, odprta, pogosta, vključuje povratne informacije in ljudem omogoča, da so slišani. In še glavna sestavina: pomembno je, da učinkovito vodstvo ustanove uživa zaupanje. 

"
https://www.24ur.com/novice/dejstva/sd-najbolj-zadolzen-med-strankami-sds-najvec-denarja-na-racunu.html,"SD najbolj zadolžen med strankami, SDS največ denarja na računu","Največ dolga med strankami imajo v stranki SD, ki so, razkrivajo v letnem poročilu, leta 2020 reprogramirali posojilo pri Delavski hranilnici. V letu 2021 imajo 309 tisoč evrov glavnice in 153 tisoč evrov obveznosti do dobaviteljev. Daleč največ denarja na računih imata SDS in SMC oz. Konkretno.","Najuspešnejša stranka v letu 2020 je bila stranka SDS Janeza Janše z 644 tisoč evri na računu. V primerjavi z letom 2019 se je stanje kar izboljšalo, za več kot pol milijona evrov. Blizu za SDS je SMC z 603 tisoč evri. V stranki NSi so lani zvišali stanje na računu na slabih 470 tisoč, kar je okoli 300 tisoč več kot leta 2020. 
To so podatki, ki so nam jih poslali iz posameznih strank za lansko leto, letna poročila bodo sicer objavljena prihodnji mesec. Konkretne odgovore smo prejeli iz strank NSi, SD in Levica. LMŠ je odgovoril, da so leto 2021 “zaključili s presežkom na računu, brez dolgov ali neporavnanih obveznosti”. V SAB so poudarili, da imajo privarčevana sredstva, ki jih bodo porabili za kampanjo za državnozborske volitve. Odgovora nismo dobili iz SDS, SMC in DeSUS. 
SDS slaba dva milijona prihodkov
Daleč največ prihodkov je v letu 2020 imela SDS – slaba dva milijona evrov, imela je tudi najvišji dobiček – 812 tisoč evrov. Kot razkrivajo v letnem poročilu, so se jim sredstva na računih povečala zaradi manjših stroškov poslovanja in dodatnih sredstev iz proračuna. Po največjih prihodkih sledi SD, po dobičku NSi. 
V letu 2021 je NSi svoj dobiček zvišala na 425 tisoč evrov. SD pa se je dobiček zmanjšal – z 170 tisoč evrov na dobrih 23 tisoč.   
Največ dolgujejo Socialni demokrati
Največji dolg med strankami imajo Socialni demokrati, ta je v letu 2020 znašal pol milijona evrov, kredit so pri Delavski hranilnici reprogramirali in poplačali manjši znesek preostalega kredita ter limit. SD smo vprašali, koliko imajo sedaj dolgov, sporočili so, da imajo 309 tisoč glavnice in 153 tisoč obveznosti do dobaviteljev. Poleg tega imajo skoraj 11 tisoč evrov posojila za službeno vozilo.
V letu 2020 sta po zadolženosti sledili SDS in DeSUS – obe se na naša vprašanja, koliko dolgov imata trenutno, nista odzvali. SDS je v letu 2020 izplačala dolgoročni kredit na NKBM, del izplačila se je prenesel v kratkoročne obveznosti. V stranki SAB poudarjajo, da nimajo kreditov in dolgov, enako v stranki LMŠ. 
V tem mandatu strankam devet milijonov evrov iz proračuna
Za sedanji mandat so stranke dobile devet milijonov evrov proračunskih sredstev, največ SDS – slabe dva milijona evrov in LMŠ – en milijon. SDS je na volitvah prejela 25 odstotkov glasov, kar je največ med strankami na volitvah leta 2018. 
Za vstop v Državni zbor je z ustavo predpisan 4-odstotni volilni prag, a do denarja iz proračuna so upravičene tudi stranke, ki so dobile najmanj en odstotek glasov. Na volitvah za junija 2018 so bile takšne štiri stranke – SLS (2,62 odstotka glasov), Piratska stranka (2,15 odstotka), Dobra država 1,52 odstotka) in Zeleni Slovenije (1,09 odstotka). Iz proračuna so dobile skupaj 1,2 milijona evrov.
Poleg državnega proračuna se stranke financirajo iz članarin, prispevkov fizičnih oseb in proračuna lokalnih skupnosti. 
Neporavnani računi LDS in Zares
Stranka Zares se je oktobra 2015 odločila, da bo prenehala z delovanjem, a pet let kasneje še vedno potekajo aktivnosti za izbris stranke iz registra političnih strank. Kot kažejo podatki letnega poročila Zares, imajo na računu pri Delavski hranilnici 1.300,81 evra. Zares ima izgubo v višini 15.038,83 evra – kar je seštevek vseh letnih izidov poslovanja. Poleg tega ima stranke neporavnane račune do dobaviteljev za 16.397,96 evra. 
Neporavnane račune ima tudi LDS – leto 2019 so končali z 230.271,55 evra primanjkljaja. Večina izvršilnih postopkov (izvira iz leta 2012, razen plačila nadomestila za uporabo stavbnega zemljišča, zaradi najema občinskih (lokalnih) prostorov – od leta 2014 do leta 2020, ki jih centrala ni odobrila) zoper LDS je bilo ustavljenih, so zapisali v letno poročilo. Pravijo, da je osnovna naloga vodstva stranke, da sanira finance. V letu 2020 so dolgovali 2568,41 evra Davčnemu uradu ter še dodatno 65,50 evra. Ta dolg so delno poplačali, dolžni so še malo več kot 1000 evrov. 

"
https://www.24ur.com/novice/slovenija/slovenjgrajska-obcina-pozvala-sds-k-umiku-plakatov-zaradi-prisvajanja-zaslug.html,Slovenjgraška občina pozvala SDS k umiku plakatov zaradi prisvajanja zaslug,"Mestna občina Slovenj Gradec je na sedež stranke SDS poslala dopis, v katerem je opozorila na uporabo grafičnih in vsebinskih elementov občinskih projektov v izvajanju, ki so financirani tako s sredstvi občinskega proračuna kot tudi s sredstvi Republike Slovenije in evropskih skladov. Gre predvsem za plakata, na katerih se stranka hvali z obnovo kulturnega doma ter gradnjo zimskega bazena in urbanega parka. Na občini stranko pozivajo, naj plakate umakne.","Kot so sporočili z občine, so se nanje obrnili številni občani, ki so jih razjezile trditve, zapisane na predvolilnih plakatih največje parlamentarne stranke. ""Na občinsko upravo in župana se je v zadnjem času namreč obrnilo več občank in občanov, prejeli smo tudi svetniška vprašanja, precejšnje negodovanje pa opažamo tudi na družbenih omrežjih, nanaša pa se na navajanje občinskih projektov, financiranih z občinskimi, evropskimi in državnimi, torej davkoplačevalskimi sredstvi, na oglasnih sporočilih Slovenske demokratske stranke.""
Zapisali so, da so na sedež SDS posredovali uraden dopis, v katerem so opozorili na uporabo grafičnih in vsebinskih elementov občinskih projektov v izvajanju. Stranko so pozvali, da ""v duhu korektne obveščenosti javnosti o načinu financiranja projektov, sofinanciranih iz občinskega proračuna, državnih davkoplačevalskih sredstev in iz evropskih skladov,"" oglase umakne z družbenih omrežij.
Najbolj sta razburila plakata s skico bazena, ki ga gradijo v občini, na katerem piše ""V občini Slovenj Gradec gradimo zimski bazen in urbani park"", ter prisvajanje zaslug za obnovo kulturnega. Na slednjem namreč SDS na plakatu trdi, da so ""obnovili Kulturni dom Slovenj Gradec"". Sicer naj ne bi šlo za edina sporna plakata na Koroškem. 
Ob tem pa slovenjgrajša občina ni izjema. Pred časom so zaradi podobnih trditev, zapisanih na volilnih plakatih, bentili tudi v Ormožu, Središču ob Dravi in Svetem Tomažu, kjer je vsebino plakatov kritiziral celo župan iz vrst NSi Mirko Cvetko. Tudi on je izpostavil, da gre za investicije, ki jih je sofinancirala država, ne pa stranka. Poteze je označil za ""neokusne"". Tudi nekdanji ormoški župan Alojz Sok (NSi) in poslanec SNS Jani Ivanuša nista navdušena nad prevzemanjem zaslug.
"
https://www.24ur.com/novice/dejstva/kako-miroljubna-je-bila-slovenija-v-jansevi-vladi-in-kako-v-sarcevi.html,Kako miroljubna je bila Slovenija pod Janševo vlado in kako pod Šarčevo?,"Slovenija je leta 2021 napredovala na svetovnem indeksu miru in danes zaseda peto mesto v svetu, medtem ko smo bili leta 2018 v času vlade Marjana Šarca na desetem mestu, trdijo v stranki SDS. Ali podatki držijo?","Stranka SDS je na družbenem omrežju Twitter objavila graf, ki prikazuje uvrstitev Slovenije na svetovnem indeksu miru (GPI). Kot vir so navedli Vision of Humanity. Na grafu navajajo, da se je Slovenija leta 2018, ko je vlado vodila koalicija pod vodstvom Marjana Šarca, na lestvici uvrstila na deseto mesto, medtem ko se je v času Janševe desnosredinske vlade uvrstila na peto mesto. 
Podatke smo preverili na spletni strani Vision of Humanity, na kateri objavljajo raziskave, podatke in analize Inštituta za ekonomijo in mir (IEP). Podatek, da se je Slovenija leta 2021 uvrstila na peto mesto, drži. Pred njo so se zvrstile le Portugalska, Danska, Nova Zelandija in Islandija.
Na grafu SDS pa je napačno naveden podatek o uvrstitvi Slovenije leta 2018. Takrat smo se na lestvici uvrstili na sedmo mesto, in ne na deseto, kot navaja stranka. Leta 2019 smo nato napredovali za eno mesto, leta 2020, ki ga je zaznamovala pandemija covida-19, pa smo zdrsnili na deseto mesto. Tistega leta je vlado sprva vodil Marjan Šarec, od sredine marca pa Janez Janša.

Po tem, ko je Marjan Šarec 27. januarja 2020 odstopil s položaja premierja, je svoje delo 13. marca istega leta začela vlada Janeza Janše. 

IEP je v svojem poročilu za leto 2021 navedel, da ostaja Evropa najbolj miroljubna regija na svetu – med deset najmirnejših držav se je zvrstilo osem evropskih. Poudarili so tudi vpliv pandemije covida-19, ki je leta 2020 negativno vplivala na gospodarsko dejavnost, prosto gibanje in mednarodne odnose. Čeprav je sprva kazalo, da bo pandemija prispevala k povečanju miru, se je kasneje izkazalo, da je šlo le za kratkotrajno spremembo. Leta 2020 se je število nemirov še povečalo, več kot 5000 jih je bilo povezanih s pandemijo. 

"
https://www.24ur.com/novice/dejstva/romana-tomc-in-robert-golob-o-predvolilnem-oglasevanju.html,Romana Tomc in Robert Golob: Kdaj oglaševanje postane volilna kampanja? ,"Romana Tomc je v predvolilnem soočenju na očitek Roberta Goloba, da se je SDS že precej pred začetkom uradne volilne kampanje začela oglaševati s plakati po državi, odgovorila, da je zakon o tem, kaj se v volilni kampanji sme in česa ne, jasen. Zakaj je torej po zadnjih parlamentarnih volitvah SDS od Računskega sodišča dobila mnenje s pridržkom?","Volilna kampanja se začne 30 dni pred dnevom glasovanja, določa Zakon o volilni in referendumski kampanji. Strankarski plakati pa so se ob cestah po Sloveniji v tem sklicu parlamenta začeli pojavljati precej prej: recimo že 16. aprila pred dvema letoma, ko smo poročali o tem, da se SDS – in ne celotna vlada – zahvaljuje vsem, ki ostajajo doma, ter tistim, ki se po službeni dolžnosti borijo proti virusu.
Sredi letošnjega februarja, torej več kot mesec dni pred začetkom uradne kampanje, so se začeli pojavljati plakati strank SDS, Konkretno in Povežimo Slovenijo. So s tem kršile 30-dnevni rok kampanje? Na Ministrstvu za javno upravo pojasnjujejo, da gre pri oglaševanju pred uradnim začetkom kampanje za ""dejanja svobode izražanja in pravice do zbiranja in združevanja, kot jih določa Ustava RS v 39. in 42. členu."" Stranke torej lahko oglašujejo svoje delo tudi več kot 30 dni pred začetkom kampanje, kar vsakič preverja Računsko sodišče.
So pravila res jasna?
Zakon o volitvah, ki ureja financiranje kampanj, velja od maja 2007. V tem času smo v Sloveniji štirikrat volili poslance Državnega zbora, trikrat predsednika republike, trikrat evropske poslance, trikrat so potekale lokalne volitve in imeli smo 13 referendumov. Pravila bi torej morale stranke zelo dobro poznati, še posebej, če so, kot trdi Romana Tomc, jasna. V reviziji pravilnosti poročanja o porabljenem denarju za kampanjo za zadnje volitve v Državni zbor je Računsko sodišče mnenje s pridržkom glede pravilnosti poslovanja izreklo strankam SDS, DeSUS in Slovenski nacionalni stranki. 
SDS-u so mnenje s pridržkom izrekli tudi zato, ker ""je stranka SDS izkazala porabljena sredstva previsoko v skupnem znesku 9.633,91 evra"" – med drugim so v tem znesku tudi stroški, ki jih na Računskem sodišču niso prepoznali kot stroške volilne kampanje. Na Računskem sodišču, ki preverja poslovanje strank, pojasnjujejo, da so stroški kampanje vsi stroški, povezani s kampanjo, ne glede na to, da so nastali ali bili plačani. 
Obveščanje ali kampanja?
Računsko sodišče bo pravilnost poslovanja strank pregledovalo tudi letos. Iz poročila bo jasno, ali je denimo plakat z logotipom SDS in spletno povezavo na vladno stran, kjer so našteti vladni projekti za razvoj občin, obveščanje javnosti ali volilna kampanja.
Na Računskem sodišču poudarjajo: ""Pri revizijah volilnih kampanj računsko sodišče preverja tako pravilnost izkazanih stroškov kot tudi stroškov, ki niso izkazani, pa bi morali biti, ker sodijo med stroške volilne kampanje.""

"
https://www.24ur.com/novice/volitve/stranke-o-tem-kako-bi-ravnale-ob-novi-epidemiji-in-katere-ukrepe-bi-sprejele.html,Kako bi stranke ravnale ob potencialni novi epidemiji?,"Posledice epidemije covida-19, ki je razdelila družbo in razgalila težave, ki se v zdravstvu kopičijo že leta, bomo odpravljali še dolgo. Preden se 24. aprila podamo na volišča, pa se marsikomu postavlja vprašanje, kako se bo z morebitnimi ponovnimi izzivi na tem področju soočala prihodnja vlada. Zato smo stranke vprašali, kako bi upravljale potencialno novo epidemijo ter kako bodo prispevale k vračanju zaupanja v cepiva in uradno medicino. ","
V Sloveniji je bila epidemija nove koronavirusne bolezni uradno razglašena 12. marca 2020, naslednji dan je oblast prevzela vlada Janeza Janše in pričela sprejemati nove ukrepe za zajezitev epidemije, ki so drastično omejili javno življenje v državi. Preklic epidemije smo najprej dočakali 31. maja 2020, 18. oktobra 2020 je bila znova razglašena, 15. junija 2021 pa jo je vlada spet uradno preklicala. 
Novembra lani se je v Južni Afriki pojavila nova različica koronavirusa, ki jo je Svetovna zdravstvena organizacija poimenovala omikron in jo označila za skrb vzbujajočo, saj se je zaradi nenavadno velikega števila mutacij hitro širila. K sreči se je izkazalo, da povzroča manj možnosti za hudo obliko bolezni. Epidemija je začela upadati in – kar je najpomembnejše – v Sloveniji se je ob vse višji stopnji prekuženosti in precepljenosti zmanjšalo število hospitalizacij. Slovenija se med 27 državami EU po deležu polno cepljenih prebivalcev, ki znaša 57,9 odstotka, uvršča na 23. mesto. Za njo se uvrščajo le štiri države: Hrvaška, Romunija, Bolgarija in Slovaška. 
Polemike o cepljenju in različno sprejemanje vladnih ukrepov so v družbi povzročili razkol in številne socialne stiske, poleg tega je epidemija razgalila še težave, ki se v zdravstvu kopičijo že leta. Ne le, da so ustavili izvajanje številnih programov, zaradi česar je diagnozo in nujno zdravljenje marsikateri bolnik dobil prepozno, oblikovati so se morali novi covidni oddelki, ki so potrebovali dodatne zdravniško-sestrske time. Pomanjkanje kadra, predvsem medicinskih sester, pa je rak rana slovenskega zdravstva, na katero opozarjamo že vsaj desetletje.
Jasno je, da bomo posledice epidemije odpravljali še dolgo, preden se 24. aprila podamo na volišča, pa se marsikomu postavlja vprašanje, kako se bo z morebitnimi ponovnimi izzivi na tem področju soočala prihodnja vlada. Minister za zdravje Janez Poklukar je pred dnevi napovedal, da bo predlog programa cepljenja za leto 2022 v sprejemanje prepustil ministru v prihodnjemu mandatu vlade. 
Zato smo stranke, ki jim zadnje javnomnenjske raziskave na prihajajočih parlamentarnih volitvah kažejo najbolje, vprašali, kako bi upravljale potencialno novo epidemijo in katere ukrepe bi sprejele, pa tudi kako bodo prispevale k vračanju zaupanja v cepiva in uradno medicino, potem ko so ga še dodatno zamajale (globalne) politične odločitve v zadnjih dveh letih.
Gibanje Svoboda: Zdravljenje covidnih bolnikov bo umeščeno v obstoječi zdravstveni sistem 
Iz Gibanja Svoboda pa so sporočili, da je osnovni pogoj za učinkovito upravljanje epidemije povečanje zaupanja ljudi v oblastne strukture. ""V Gibanju Svoboda bomo zastavili drugačno, regionalno usklajeno strategijo obravnave covidnih bolnikov, tako da bo zdravljenje umeščeno v obstoječi zdravstveni sistem – s tem bomo dosegli enakovredno obravnavo vseh pacientov in poskrbeli za nemoteno delovanje preostalega dela zdravstvenega sistema. Utrdili bomo pozitivno komunikacijo in oblikovali drugačno krovno krizno multidisciplinarno strokovno skupino. Da bi se dvignilo zaupanje v cepiva, bomo povečali ozaveščenost prebivalcev in izboljšali njihovo zdravstveno pismenost,"" so našteli.
Napovedali so še, da bodo podprli novelo zakona o nalezljivih boleznih (ZNB), ki jo je pripravila civilna družba ob sodelovanju s stroko. ""Sprememba ZNB ne sme temeljiti samo na popravkih in predlogih pravne stroke, ampak ga mora formirati multidisciplinarna skupina. Vsi preventivni ukrepi in potreba po cepljenju zoper širjenje okužbe bodo morali biti podprti z znanstvenimi dokazi, ustrezno časovno omejeni ter prilagojeni resnosti epidemiološke situacije in klinične slike nalezljive bolezni. Zato bomo za osnovo vzeli zakon, ki ga je že pripravila Pravna mreža v sodelovanju s stroko.""
Levica: Naše stališče glede obveznega ali prostovoljnega cepljenja ni enoznačno
Tako kot poznamo različne nalezljive bolezni, so tudi odzivi na epidemije, omejitveni ukrepi in cepljenje specifični. Zato je na vprašanje nemogoče odgovoriti enoznačno, so izpostavili v Levici. ""Obenem pa obstajajo jasne smernice, kateri so minimalni in nujni pogoji za obvladovanje epidemij. Omejitveni ukrepi morajo temeljiti na znanstvenih dejstvih in podatkih, njihov namen pa mora biti varovanje zdravja in življenj ljudi. Veljati morajo za vse enako in komunicirani morajo biti na ustrezen način, saj se v nasprotnem primeru sesuje zaupanje splošne javnosti (to se je zgodilo v Sloveniji).""
Poudarili so, da je cepljenje najučinkovitejši in najcenejši javnozdravstveni ukrep proti nalezljivim boleznim. ""S cepljenjem smo kot družba uspešno premagali nalezljive bolezni, ki so v človeški zgodovini povzročile številne smrti in hude zdravstvene posledice. Zato je skrb vzbujajoč podatek NIJZ, da se precepljenost predšolskih otrok v Sloveniji znižuje. Precepljenost otrok proti ošpicam, mumpsu in rdečkam pada. Posledice omenjenih nalezljivih bolezni so lahko zelo hude. Od ošpic lahko oslepimo, pride lahko do motenj gibanja in govora ter do smrti. Ta pri otrocih po navadi sledi hudi pljučnici, ki se razvije zaradi bolezni. Mumps lahko privede do izgube sluha, možganskih okvar in neplodnosti. Rdečke so še posebej nevarna bolezen, ki se pri nosečih ženskah v 90 odstotkih primerov prenese na plod in ki po svetu še dandanes povzroči 700 tisoč smrti letno. Tudi druge posledice bolezni so težke: gluhost, okvare oči, prirojene srčne bolezni, duševna zaostalost. Specifičnega zdravljenja za rdečke ni,"" so našteli.
Zato v Levici podpirajo obvezno cepljenje v primerih, ko lahko nastanejo nepopravljive posledice za javno zdravje. Ob vsem tem pa opozarjajo, da je velika pomanjkljivost dejstvo, da cepiva niso javno dobro in niso dostopna vsem, temveč so ""patentirani produkti in zaščiteno blago v rokah globalnih korporacij"". ""Te so na čelu večtisočmilijardne globalne industrije, ki zasleduje predvsem profit. Tako tudi cepiva proti covidu-19 v državah globalne periferije še vedno niso dostopna vsem. Zato se zavzemamo za odpravo patentov in pravic do intelektualne lastnine – vsaj pri proizvodih, ki so namenjeni zagotavljanju javnega zdravja – in za javno lastništvo farmacevtskih podjetij. To bi pomenilo, da bi tudi proizvajalci sledili cilju zagotavljanja zdravja ljudi, ne pa profitu.""
Glede na to, da se za razvoj in tudi za nakup cepiv namenja ogromno javnih sredstev, ni razloga, da bi profit uhajal v zasebne roke, še pravijo v Levici. ""Naše stališče glede obveznega ali prostovoljnega cepljenja ni enoznačno. Dejstvo je, da je pri strokovnih vprašanjih treba zaupati znanosti in da je treba za zagotavljanje javnega zdravja tehtati med koristmi in tveganji. Zaupanje javnosti v omejitvene ukrepe je ključno za to, da ti ukrepi delujejo.""
LMŠ: Treba bo vzpostaviti zaupanje ter odpraviti nestrpnost med cepljenimi in necepljenimi 
Zaupanje v upravljanje epidemije izvira iz zaupanja v upravljavce epidemije. To pa je povezano z ustreznim komuniciranjem tako politike kot stroke, poudarjajo v LMŠ. ""Glede na komunikacijo, s katero je vlada dve leti pogosto žaljivo naslavljala ljudi in jih obravnavala kot nasprotnike namesto kot zaveznike, bo najprej treba vzpostaviti zaupanje, odpraviti nestrpnost med cepljenimi in necepljenimi ter vrniti strpno in spoštljivo sobivanje.""
Upravljanje epidemije je tudi vodenje z zgledom, s tem pa je povezan tudi odnos do cepljenja, so prepričani. ""Zaupanje se bo povrnilo, ko bo stroka ukrepe znala in zmogla predstaviti tako, da jih bodo ljudje razumeli, ter sama dajala zgled pri njihovem izvajanju. Pričakovati je, da bo imel določen delež ljudi vedno drugačne poglede na cepljenje ali širil dvome o uradni medicini, zato je tukaj ključnega pomena, da tako politika kot stroka znata in zmoreta razložiti, zakaj je nek ukrep nujen in kakšen bo njegov učinek.""
NSi: Potrebno bo ustrezno komuniciranje z javnostjo
V NSi opozarjajo, da mora upravljanje epidemije v vsakem primeru potekati v tesnem sodelovanju s stroko. ""Ob morebitni novi epidemiji bi bilo treba posebej skrbeti za ustrezno komuniciranje z javnostjo. Ob epidemiji covida-19 namreč ni bilo vedno ustrezno,"" priznavajo. 
V splošnem je Slovenija po ocenah mednarodnih organizacij primerno ravnala ob epidemiji, največja težava pa je bilo pomanjkanje zaupanja ljudi v cepljenje, kar je po mnenju NSi verjetno skupek več dejavnikov – splošnega stanja v družbi, političnih napetosti, delitev, napak v komuniciranju na več ravneh in premajhne podpore medijev vladnim ukrepov, svoje pa je odigrala splošna nenaklonjenost Slovencev cepljenju, tudi ko gre za druge bolezni.
Povežimo Slovenijo: Ključno je celovito, hitro in učinkovito komuniciranje 
Iz gibanja Povežimo Slovenijo, ki ga sestavljajo stranke Konkretno, Zeleni Slovenije, SLS, NLS in Nova socialdemokracija, so sporočili, da nas je sedanja epidemija naučila, da je ključno celovito, hitro in učinkovito komuniciranje glede sprejetih ukrepov ter možnih nadaljnjih korakov, tako da državljani razumejo situacijo. 
""Poleg tega nas je naučilo, kako pomemben je potencial javnega zdravstva. Ena od največjih težav je bilo učinkovito delovanje podsistemov, zaradi česar je treba več pozornosti nameniti evalvaciji in izvedbi vaj obstoječih načrtov delovanja ob krizah,"" so prepričani.
SAB: Morebitno obvezno testiranje bo ostalo brezplačno 
Iz SAB so sporočili, da bodo v vse strokovne organe vodenja epidemije (NIJZ, svetovalna skupina vlade) vrnili najboljše strokovnjake in vzpostavili strokovno skupino za komuniciranje poteka epidemije in obveščanje javnosti. 
""Za osnovno pomoč pri ravnanju z bolniki, obolelimi za covidom-19, bomo izšolali večje število vojakov. (Morebitno) obvezno testiranje bo ostalo brezplačno za vse in standard, s katerim bomo preprečevali širjenje bolezni in okužene izločali iz sistema. Neposredno pri dobaviteljih bomo zagotovili dovolj zaloge in kvalitetnih materialov (maske, razkužila, testi, respiratorji itd.) za celotno Slovenijo,"" so našteli in zagotovili, da bodo ukrepe uveljavljali z zakonom in skladno z ustavo. ""Ukrepi bodo napovedani, logični in brez vsakodnevnih sprememb. Državljanov ne bomo ločevali na prvorazredne in drugorazredne. Na vladni spletni strani bodo vsi podatki o epidemiji, za katere sedaj skrbi civilna družba,"" so še dodali.
SD: Nagovarjanje ljudi spoštljivo in brez groženj 
Socialni demokrati so sporočili, da bi se pri upravljanju epidemije naslonili na epidemiološko stroko. Krepili bi zaupanje v javne institucije in znanost, skrbeli bi za kulturo dialoga in sodelovanja ter za vodenje z zgledom. ""Ljudi bi nagovarjali spoštljivo in brez groženj. Epidemije ne bi izkoriščali za spreminjanje vrednot in ustroja slovenske družbe. Ob utemeljenih sumih korupcije pri nabavi medicinske opreme bi sprožili ustrezne postopke pred organi pregona. Z vsem navedenim bi krepili zaupanje ljudi v odločitve in ukrepe vlade, ki bi temeljili na priporočilih epidemiologov,"" so pojasnili.
Primarni sredstvi za upravljanje potencialne nove epidemije sta po njihovem mnenju opolnomočenje stroke in njej komplementaren pristop politike. ""Premišljena strategija komuniciranja, ki državljane obravnava kot odgovorne posameznike, je nujna za krepitev zaupanja v cepiva. Državljanom moramo prenesti informacije na učinkovit in spoštljiv način, in ne z ukazi.""
SDS: Dosledno izvajanje samozaščitnih ukrepov
V SDS opozarjajo, da je pomembno dosledno izvajanje samozaščitnih ukrepov. Eden od pomembnejših ukrepov za zajezitev epidemije je tudi hitro testiranje na nalezljivo bolezen. Cepljenje pa je najučinkovitejši ukrep za zaščito pred boleznijo. ""Ljudje, ki so okuženi, naj ostanejo doma in ne hodijo med ljudi. Najpomembnejša sta samoizolacija in to, da ljudje vedo, kdaj poiskati pomoč, in po predhodnem telefonskem dogovoru obiščejo zdravnika. Delavci, ki lahko izvajajo delo na daljavo, naj delajo od doma,"" so našteli nekaj pomembnejših ukrepov, ki bi jih uvedli pri potencialni novi epidemiji
Pomembna je predvsem sorazmernost ukrepov, so še opozorili. ""Ne moremo mimo dejstva, da je sodobna medicina v zadnjem stoletju s cepljenjem premagala in izkoreninila vrsto nalezljivih bolezni (davica, tetanus, oslovski kašelj, TBC, črne koze), ko je bila precepljenost prebivalstva v nekem okolju dovolj visoka. Ljudem moramo z izobraževanjem vrniti zaupanje v znanost in znanstvenike ter jih opolnomočiti, da bodo kritični do raznoraznih objav kvazistrokovnjakov v družbenih medijih. Področje nalezljivih bolezni predstavlja velik izziv za NIJZ, ki je pristojen za cepljenje in ozaveščanje ljudi,"" so še dodali. 
 
Zaprt novozelandski ali sproščen švedski pristop?
Medtem ko je bilo sprejemanje ukrepov za preprečevanje širjenja okužbe z novim koronavirusom v Evropski uniji bolj ali manj enotno – Slovenija se je pri tem ves čas zgledovala po Avstriji in Nemčiji – pa sta diametralno nasproten pristop izbrali Švedska in Nova Zelandija. 
Novozelandski odziv na epidemijo je bil po večini opravljenih raziskav eden najuspešnejših na svetu. Otoška država, ki je takoj zaprla meje in se popolnoma izolirala od preostalega sveta, je s svojim hermetično zaprtim sistemom uspešno krmarila prvih 18 mesecev pandemije, dokler niso cepiva postala dostopna vsem, to pa je privedlo do zelo nizke stopnje umrljivosti zaradi covida-19. Pričakovana življenjska doba se je v tem obdobju celo podaljšala. Zaščita javnega zdravja je pomenila tudi zaščito gospodarstva, kar je povzročilo relativno hitro gospodarsko rast in nizko brezposelnost. 
Premierka Jacinda Ardern si je zaradi hitrega ukrepanja – zaradi enega samega primera okužbe je na primer za tri dni povsem ustavila javno življenje – prislužila številne kritike, pa tudi pohvale. Medtem ko so jo številni kritizirali, da je njena vizija o nič primerih covida-19 povsem neuresničljiva, so ankete pokazale, da ima njen pristop doma veliko podporo – po anketi portala Spinoff je kar 80 odstotkov sodelujočih odziv vlade na epidemijo ocenilo kot dober, skoraj 60 odstotkov pa kot odličen. 
Švedska je v boju z novim koronavirusom ubrala povsem drugačno taktiko – namesto popolne ustavitve javnega življenja je izbrala mehkejši, bolj odprt pristop. Bilo je sicer nekaj zakonskih ukrepov, večinoma pa so oblasti izdajale le priporočila, ki so jim Švedi preprosto sledili. Restavracije, bari in trgovine so ostali odprti, otroci, mlajši od 16 let so ves čas hodili v šolo, nošenje zaščitnih mask ni bilo obvezno, sčasoma je postalo priporočljivo v zdravstvenih ustanovah in domovih za ostarele. A čeprav je država dlje časa veljala za nekakšno oazo normalnega življenja, je bila pozneje kritizirana, da se njena tvegana strategija ustvarjanja čredne imunosti ni obnesla. 
Študija, objavljena v reviji Humanities & Social Sciences Communications, je po poročanju ABC News pokazala, da je imela Švedska posledično višjo stopnjo smrtnosti zaradi covida-19 kot njene okoliške nordijske države. ""Švedski odziv na pandemijo je bil edinstven in zaznamoval ga je moralno, etično in znanstveno vprašljiv pristop, ki je posledica strukturnih problemov v družbi,"" je zapisala ekipa avtorjev iz Švedske, Belgije, Norveške in ZDA. ""Večji poudarek so dali zaščiti svojega 'imidža' kot pa reševanju in zaščiti življenj,"" so ocenili. Po podatkih spletne strani Our World in Data je Švedska konec decembra 2020 v povprečju zabeležila 44 smrti zaradi covida-19 na milijon prebivalcev. Danska je zabeležila pet smrti na milijon prebivalcev, Norveška 0,5, Finska pa 0,3. Januarja letos, ko je v svetu že prevladovala različica omikron, je šlo Švedski že bolje in je zabeležila pet smrti na milijon prebivalcev. 
Kaj smo se naučili v dveh letih epidemije? 
Glede na uspešne rezultate Nove Zelandije so pri britanskem Guardianu izpostavili stvari, ki so se izkazale za učinkovite in bi lahko v prihodnje koristile ostalim državam, če bi se jih držale tudi one. 
Načela. V času pandemije je novozelandska vlada ves čas poudarjala, da so ukrepi, ki jih sprejemajo, osredotočeni predvsem na varovanje javnega zdravja. To izhodišče so krepili s ključnimi načeli: vodstvom, ki je upoštevalo mnenje stroke, poudarkom na pravičnosti in partnerstvu z Maori, previdnostjo v negotovih situacijah ter težnjo k ustvarjanju primernih razmer za zdravstveno varstvo v prihodnosti. 
Učinkovita komunikacija in pravilna interpretacija grožnje. Pandemije same po sebi predstavljajo grožnjo celotni populaciji, obnašanje posameznikov pa ima velik vpliv na druge ljudi. Odnos v smislu ""Naučiti se bomo morali živeti s tem"" je sicer sprejemljiv pri različici omikron, a je problematičen in ustvarja pritisk na ranljive skupine. Namesto tega moramo stremeti k spodbujanju kolektivne zdravstvene varnosti, kolektivnemu ukrepanju in krepitvi vloge pristojnih. 
Transparentnost in politični konsenz. V začetni fazi epidemije so si države prizadevale doseči vsestranski dogovor o soočanju z epidemijo. Taki dogovori so večinoma propadli, odzivi so postajali vse bolj politični in so vodili v slabe odločitve, kot je npr. prezgodnja odprava nekaterih zaščitnih ukrepov. Politiki morajo zato znova preučiti mehanizme, s katerimi si prizadevajo za transparentnost in politični konsenz. 
Zdravstvena infrastruktura. Pandemija je vrsto javnozdravstvenih težav razgalila tudi na Novi Zelandiji, kot sta bila katastrofalni izbruh kontaminirane pitne vode v Havelock Northu in epidemija ošpic. Te težave gre deloma pripisati razdrobljenosti javne zdravstvene infrastrukture. Pomanjkljivosti, ki jih je še dodatno osvetlila epidemija, se da odpraviti z reformo ali nadgradnjo zdravstvenega sistema. Pomembno je, da so učinkovite zdravstvene storitve dostopne vsem. 
Učinkovita orodja za obvladovanje epidemije. Odziv na pandemijo je od držav zahteval, da čim hitreje razvijejo orodja za obvladovanje te grožnje. Na Novi Zelandiji so ta med drugim vključevala razvoj nacionalnega sistema za upravljanje meja in karanten, nacionalni register cepljenja, sistem za upravljanje posameznikov s covidom-19  in njihovih stikov ter sprejemanje pravil glede ohranjanja medosebne razdalje in uporabe zaščitnih mask. 
Ustrezne razmere v zaprtih prostorih. Po pandemiji si bomo zagotovo zapomnili, kako pomembno je pri preprečevanju prenosa okužb dihal prezračevanje. To zavedanje je okrepilo uporabo zaščitnih mask in zagotavljanje prezračevanja zaprtih prostorov. A še veliko je treba narediti, da bo prezračevanje zaprtih prostorov kakovostno in stroškovno učinkovito vse leto, hkrati pa ne bo vplivalo na naše toplotno udobje. 
Epidemija covida-19 nas je veliko naučila, vendar bo ta pandemija, morda pa tudi še kakšna grožnja pandemije v prihodnosti, ostala izziv. Osredotočiti se bo treba na osnovna načela, učinkovito komunikacijo in doseganje konseza, hkrati pa nenehno nadgrajevati zdravstvene sisteme, zaključuje The Guardian.
"
https://www.24ur.com/novice/volitve/lahko-mi-kdo-rece-da-nimam-za-burek-imam-pa-za-kebab.html,"'Lahko mi kdo reče, da nimam za burek, imam pa za kebab'","Prvak stranke LMŠ Marjan Šarec v sklopu volilne kampanje, ki so jo poimenovali Rešitve na poti, obiskuje različne kraje po Sloveniji. V sredo se je tako iz domačega Kamnika zapeljal proti Ljubljani, med potjo pa se je ustavil pri znanem ponudniku hitre prehrane v Jaršah pri Domžalah. Brata Dželadini, ki sta na družbenem omrežju TikTok pravi zvezdi, sta vodjo stranke LMŠ povabila v svojo kuhinjo. ""Lahko mi kdo reče, da nimam za burek, imam pa za kebab,"" je po uspešno pripravljenem obroku hudomušno pripomnil Šarec.","
V četrtek bo predsednik LMŠ Marjan Šarec skupaj s kandidatkami in kandidati za prihajajoče državnozborske volitve obiskal Cerklje, Šenčur, Kranj, Tržič, Radovljico, Bled in Jesenice.
Kot poudarja, so obiski priložnost, ""da se srečamo z volivkami in volivci, predstavimo naš program in rešitve ter da izvemo tudi s terena, torej iz prve roke, s kakšnimi izzivi se ljudje srečujejo"". 
Znova je poudaril, da je poglavitni cilj stranke ""razvojni preboj Slovenije, ki bo temeljil na vlaganjih v znanost in prizadevanjih za gospodarstvo z visoko vrednostjo, kajti samo to bo ljudem prineslo vsesplošno blaginjo"".
"
https://www.24ur.com/novice/dejstva/po-soocenju-kdo-je-navajal-neresnicne-podatke.html, Po soočenju: Kdo je navajal neresnične podatke?,"Po ponedeljkovem drugem predvolilnem soočenju smo dodatno preverili trditve osmih predstavnikov strank. Soočili so se Romana Tomc (SDS), Tanja Fajon (SD), Marjan Šarec (LMŠ), Alenka Bratušek (SAB), Robert Golob (Gibanje Svoboda), Jernej Vrtovec (Nova Slovenija), Alojz Kovšca (Povežimo Slovenijo) in Luka Mesec (Levica). Preverili smo izjave o tržnih najemninah v Nemčiji in Avstriji, o delovanju Termoelektrarne Šoštanj in proračunu. Kaj drži?","
Ekipa Dejstev je v živo preverjala izjave predstavnikov osmih političnih strank, po soočenju pa smo izbrali še nekaj izjav, ki smo jih dodatno preverili.
Infrastrukturni minister Jernej Vrtovec je v ponedeljkovem drugem predvolilnem soočenju izjavil, da smo lani zaradi Blaža Košoroka, ki je kot generalni direktor Holding Slovenske elektrarne (HSE) začel postopek arbitraže med HSE in ameriško multinacionalko General Electric Power, pravno naslednico francoske družbe Alstom Power, dobavitelja tehnološke opreme za Teš 6, dobili 200 milijonov evrov nazaj v HSE, da lahko ""danes brez težav Teš 6 dobro posluje.""
Tožbo proti Američanom so sicer začeli pripravljati v času, ko je družbo HSE vodil Blaž Košorok, nekdanji državni sekretar na infrastrukturnem ministrstvu in sedanji direktor družbe Gen energija. A Holding Slovenske elektrarne in Termoelektrarna Šoštanj sta zahtevo za arbitražo pred Mednarodno gospodarsko zbornico vložila 25. 1. 2017, ko je HSE vodil  Gorazd Skubin. Namen arbitraže je bil povrnitev čim večjega deleža domnevne škode, ki izvira iz protipravnih ravnanj ob izgradnji bloka 6. Po dobrih treh letih so dosegli poravnavo v višini 261 milijonov evrov in ne 200 milijonov kot trdi Vrtovec. 
Pa danes Teš dejansko dobro posluje? Teš je zadnja leta v rdečih številkah, lani je imel celo 280-milijonsko izgubo, še leto prej skoraj 20-milijonsko. V nezavidljiv finančni položaj Teš postavljajo rekordno visoke cene emisijskih kuponov, ki jih mora kupovati zaradi spuščanja emisij CO2 v zrak. Okvare pri delovanju šestega bloka pa so skoraj že stalnica, zaradi česar so obratovanje bloka že večkrat tudi zaustavili, leta 2018 pa je v bloku celo zagorelo. 
V rdečih številkah je tudi družba HSE, lastnica Teša – leto 2020 je končala z 227 milijonsko izgubo, skupina HSE pa z 184 milijonsko izgubo. 
Je Teš zgodba o SD-ju kot pravi Vrtovec? V Tešu na vodilnih položajih najdemo poleg kadrov SD, tudi SDS. Nekdanji direktor Teš je Peter Dermol, sedanji župan Velenja in član SD, še en nekdanji direktor Teša je Franc Rosec, poslanec SDS. Že pokojni direktor HSE-ja Jože Zagožen je bil sopodpisnik pogodbe z Alstomom v Parizu, bil je član SDS. Nekdanji direktor Teš Uroš Rotnik pa je kandidiral na listi SLS. 
Luka Mesec po spominu napačno navajal višino proračuna
Predsednik stranke Levica Luka Mesec je med soočenjem dejal, da je bilo leta 2019 v času vlade Marjana Šarca 10 milijard evrov v proračunu, v zadnjih dveh letih pa prek 12 milijard evrov, torej dve milijardi več. 
Izjava delno drži. V letu 2019 je državni proračun res znašal 10,16 milijarde evrov, a je v zadnjih dveh letih znašal več kot trdi Mesec – leta 2020 je bilo 13,4 milijarde evrov, leta 2021 pa 13,5 evra.  
Koliko stanejo tržne omejitve najemnin?
 Alenka Bratušek (SAB) se je v soočenju zavzela za omejitev tržnih najemnin po vzoru Avstrije in Nemčije. Res je, da jih na različne načine obe državi regulirata, a se tam kljub temu ne cedita med in mleko. V Avstriji za vzdrževanje takšnega sistema samo za zvezno deželo Dunaj plačujejo okoli pol milijarde na leto iz državnega proračuna. V Nemčiji zadnja različica zakona o omejitvah velja od leta 2015, pa so bile previsoke najemnine v Berlinu kljub temu vroča tema še med parlamentarnimi volitvami septembra lani.
Pri podatkih o najemniškem trgu v Avstriji smo se oprli na podatke Zavoda PIP iz Maribora, kjer se ukvarjajo s pravnim svetovanjem, pomočjo in informiranjem o Evropski uniji. V Avstriji so razvili sistem tako imenovanih stanovanj za omejen profit: ta so lahko v lasti države, zveznih dežel občin, zadrug, tudi posameznikov, celo političnih strank; lastniki pa ne smejo biti gradbena podjetja. Po podatkih Zavoda PIP je okoli 300 tisoč stanovanj v lasti občin, velika večina, 220 tisoč, v lasti Dunaja, še dodatnih 635.000 stanovanj pa je v lasti tako imenovanih stanovanjskih podjetij za omejen profit. Te najemnine so vezane na stroške gradnje, z vštetimi subvencijami pa se gibljejo med tremi in petimi evri za kvadratni meter. Se pa takšna ureditev ne poplača sama: zvezna dežela Dunaj dobi za stanovanjsko področje iz zveznega proračuna do 450 milijonov evrov na leto, mesto jih doda še od 250 do 300. 
V Nemčiji so zaradi podivjanih cen leta 2015 višino najemnine omejili z zakonom: v grobem tako, da na območjih, kjer je veliko povpraševanje, najemnina ne sme biti več kot desetino višja od lokalnega povprečja in se v treh letih ne sme dvigniti za več kot petino. Poleg zveznega zakona je parlament v Berlinu januarja 2020 poskusil še z dodatno zavoro: v prestolnici, kjer se prebivalstvo hitro stara, najemnine pa so se v desetih letih podvojile, so za pet let najemnine zamrznili. Berlinski zakon je ustavno sodišče razveljavilo, ker da najemniški trg že ureja zvezni zakon.

"
https://www.24ur.com/novice/volitve/slovenija-ne-rabi-odkrivati-tople-vode-temvec-le-prevzet-dobre-prakse-iz-tujine.html,"'Sloveniji ni treba odkrivati tople vode, temveč mora le prevzeti dobre prakse iz tujine'","O besedah, obljubah in napovedih predstavnikov političnih strank, ki so se udeležili drugega predvolilnega soočenja, so spregovorile tudi odvetnica Nina Zidar Klemenčič, podpredsednica evropskega mladinskega foruma Anja Fortuna in izvršna direktorica Združenja Manager Petra Juvančič. Kako so videle obljube, ki bi mladim pomagale do stanovanja, ter besedne dvoboje o plači in reševanju energetske krize? ""Žal pri nas zelo radi pišemo strategije, zelo težko pa nato pridemo do operativne izvedbe,"" je stanovanjsko problematiko komentirala Juvančičeva.","
Da ideje, ki so jih politiki predstavili na drugem predvolilnem soočenju, niso nove, je poudarila podpredsednica evropskega mladinskega foruma Anja Fortuna. ""Pogovarjali so se, kot da bi izumljali toplo vodo, a veliko teh idej je bilo že predebatiranih, številne organizacije so jih tudi že predstavile,"" je dejala v oddaji 24UR ZVEČER. Ob tem pravi, da jo moti predvsem to, da se o teh stvareh le pogovarja, narejeno pa ni bilo še nič. ""Mi čakamo na implementacijo stvari.""
""Treba se je zavedati, da je po svetu veliko modelov, ki že funkcionirajo. Ni treba izumljati tople vode, lotijo naj se tistih stvari, ki že funkcionirajo, in naj jih implementirajo,"" je jasna.
Z njo se strinja tudi odvetnica Nina Zidar Klemenčič: ""Povedali smo jim o različnih modelih iz tujine, ki že delujejo in ki bi jih bilo treba le implementirati v naš sistem. Dvomilijonski Sloveniji ni treba odkrivati tople vode, temveč mora le prevzeti dobre prakse iz tujine.""
 
Ob tem dodaja, da jo zanima, kdo bo po volitvah znova sedel za mizo s civilnodružbenimi organizacijami in začel aktivno pripravljati model, ki bi rešil stanovanjsko problematiko. ""Velik problem, o katerem skoraj nihče ne govori, so tudi 'čista' socialna stanovanja – gre za tiste družine, ki niso zmožne plačevati neprofitne najemnine ali stroškov bivalnega prostora, o čemer pa ni na tokratnem soočanju nihče govoril,"" je še poudarila.
Da se v predvolilnem obdobju sliši veliko obljub, medtem poudarja izvršna direktorica Združenja Manager Petra Juvančič. ""V oddaji smo slišali, da je bila že leta 2015 spisana resolucija, ki je veliko teh rešitev že omenjala. Žal pri nas zelo radi pišemo strategije, zelo težko pa nato pridemo do operativne izvedbe,"" je izpostavila.
Izpostavlja tudi dva vidika, prostorsko politiko in centralizacijo države. ""Prepričana sem, da bi marsikatera mlada družina želela živeti na zelenem podeželju, če bi hkrati imeli javno infrastrukturo, da bi nam omogočala hitre povezave,"" meni.
Kaj pa ideja o skandinavskem modelu? ""Če je to javnofinančno vzdržno, v tem ne vidim nič slabega. To bi lahko bila dobra stvar, ki bi mladim pomagala, da bi tisti del plače, ki ne gre za dohodnino, izkoristili za reševanje svojega stanovanjskega problema,"" odgovarja Zidar Klemenčičeva, ki ob tem poudarja težavo, da je pristojnost za stanovanjsko problematiko v Sloveniji prenesena na občine. ""Večji poudarek bi morali dati odgovornosti države, da oblikuje in uresničuje stanovanjsko strategijo. Težava je v tem, da je država svojo odgovornost vedno prenašala na lokalne skupnosti, ki pa te odgovornosti ne zmorejo.""
""Kar se tiče napovedane spremembe pri mladih, se sliši zelo prijetno, je pa treba preučiti tudi vzdržnost in vpliv na javne finance,"" je poudarila Juvančičeva. Zanima jo tudi, kdo bo naslednji finančni minister, ki se bo ukvarjal z javnim dolgom. ""Zelo rada imam rek 'Ne poslušajmo le, kaj govorijo, temveč tudi glejmo, kaj delajo',"" ob tem poudarja.
'Problematika stroškov socialno ogroženih ima že zelo dolgo brado'
Na soočenju so spregovorili tudi o energetski krizi. ""Problematika stroškov socialno ogroženih ima že zelo dolgo brado. V neprofitnih najemnih stanovanjih veliko družin ne more plačevati stroškov; zdaj ko se naberejo še veliki stroški ogrevanja, bi se pričakovala pomoč za najbolj ogrožene,"" je glede obljub predstavnikov dejala Zidar Klemenčičeva.
Fortunova medtem pravi, da energetska kriza na mlade vpliva z več vidikov. ""A vprašanje je tudi, kako bo to vplivalo na prihodnje generacije.""
V soočenju je prišlo v ospredje tudi vprašanje plač Roberta Goloba. Ob tem se vse sogovornice strinjajo, da tema le odvrača pozornost od drugih, pomembnejših vprašanj. Od kandidatov si želijo predvsem sodelovanje in konec razdeljevanja naroda. ""Te razprave spremljamo že zelo dolgo in le zameglijo probleme. Če primerjam s športom – noben športnik na tekmovanju ne zmaga tako, da obračunava s svojimi nasprotniki. Zmaga tako, da se osredotoči nase in na svoje treninge ter izboljšuje svojo vsebino dela,"" je dejala Juvančičeva, ki ob tem pravi: ""Lahko se tudi vprašamo, ali so plače v politiki prenizke in tako ustvarjamo negativno selekcijo.""
"
https://www.24ur.com/novice/volitve/odlocitev-2022-drugo-soocenje-na-pop-tv.html,"Tomčeva: Imamo delujočo pravno državo, Golob: Tiste, ki protestirajo, se drakonsko kaznuje","Na drugem predvolilnem soočenju na POP TV so naši gostje spregovorili o izidu volitev na Madžarskem in v Srbiji, o reševanju energetske krize, stanovanjski problematiki, politični komunikaciji in povolilnem sodelovanju. Soočenje je minilo v znamenju ostrih besednih izmenjav. Vrtovec je obljubil, da prihodnjo zimo nikogar ne bo zeblo, Golob pa je opozoril, da bo posledice krize nosila industrija. Fajonova je ocenila, da so energetski vavčerji le 'pozno gašenje požara', Šarec pa je opozoril na problematiko znižanja omrežnin. Tomčeva je mladim obljubila, da bo pri najemu kreditov pomagala država, Bratuškova pa bi omejila tržne najemnine. Kovšca je poudaril nujnost sodelovanja z vsemi, Levica pa bo po besedah Mesca poskrbela, da koalicijska pogodba ne bo mrtva črka na papirju. ","Bomo volili proti ali za? Je preseganje delitev še vedno utopija? Bi potrebovali programsko razvojno vlado? Ne pa ideološke vlade – leve ali desne. Kako bo levi pol uskladil povsem različne interese? Kako desni uveljavil svojo politiko ob močnem prvem igralcu? Kdo koga zmerja za oligarha, kdo koga za fašista?
V studiu so se voditelju Janiju Muhiču pridružili Romana Tomc (SDS), Tanja Fajon (SD), Marjan Šarec (LMŠ), Alenka Bratušek (SAB), Robert Golob (Gibanje Svoboda), Jernej Vrtovec (Nova Slovenija), Alojz Kovšca (Povežimo Slovenijo) in Luka Mesec (Levica).
Romana Tomc je uvodoma pozdravila zmago Viktorja Orbana na madžarskih parlamentarnih volitvah. Ob tem je dejala, da čestitajo vsakemu zmagovalcu demokratičnih volitev. Tomčeva je povedala, da se Sloveniji ni treba postavljati na nikogaršnjo stran, ko gre za vprašanje konflikta Madžarske in ukrajinskega predsednika Volodimirja Zelenskega. Tanja Fajon pa je dejala, da madžarski voditelj zavrača temeljne vrednote EU. ""Eno je madžarski narod, drugo je madžarski režim Orbana, ki je državo pahnil stran od evropskih vrednot.""

Jernej Vrtovec (NSi) je dejal, da je Ukrajino treba vključiti v evropske integracije, s sosednjimi državami pa da je treba krepiti dobre medsosedske odnose. Robert Golob je povedal, da je Orbanovo stališče zaskrbljujoče, ""ne samo za Evropo, ampak tudi za Slovenijo"". ""Vsako ljudstvo si samo izbere svojo oblast, vendar pa so ti rezultati zelo slaba novica za vse, ki jih je madžarski premier naštel za nasprotnike, Evropsko unijo, tudi Zelenskega,"" je dodal Golob.
Luka Mesec je izzval Tomčevo glede izjave o čestitanju vsem zmagovalcem volitev. Vprašal jo je, ali so že čestitali aktualnem ameriškemu predsedniku Joeju Bidnu. Glede vladne zunanje politike pa je dejal, da ta podpira Orbana in Vučića, ki ju prav tako podpira Vladimir Putin. Alojz Kovšca je Luko Mesca obtožil zavajanja z besedami, da gibanje Povežimo Slovenijo podpira Putinov režim.
Marjan Šarec je povedal, da ""v Sloveniji vemo, kdo je najboljši prijatelj Orbana. Zadnji dve leti gledamo, kaj se lahko zgodi, če se 24. aprila ne bomo pravilno odločili. Seveda je Orban zmagal z veliko večino, ker ima prikrojen volilni sistem in ima podrejene vse medije."" Za Vučića in Orbana je dejal, da se gresta ""šolsko diktaturo"".
Robert Golob in Romana Tomc sta se sporekla glede uporabe Twitterja. Golob namreč obljublja, da Twitterjevega profila nima in ga ne bo imel, Tomčeva pa se s tem ne strinja in pravi, da Golob, v primeru zmage, brez Twitterja ne bo mogel učinkovito komunicirati z drugimi predsedniki vlad. Poleg tega pa predstavnica SDS dodaja, da Twitter uporabljajo tisti, ki imajo slabši dostop do komunikacije preko množičnih medijev.
Kako bomo reševali energetsko krizo?
Vrtovec je glede energetske krize povedal, da nikogar ne bo zeblo. ""Drži, čez noč se ne moremo odpovedati ruskemu plinu."" Ob tem je dejal, da se za dobavo plina pogovarjajo z drugimi državami. ""Ključnega pomena je, da dobavo plina razpršimo od Rusije."" Povedal je še, da bodo cene primerljive z današnjimi. Golob je dejal, da Vrtovčeve obljube ""nimajo veze z realnostjo"", saj minister tega ne more zagotoviti. ""Za oskrbo gospodinjstev je že danes dovolj skladiščnih zmogljivosti. Breme pa bo morala nositi industrija."" Golob je dejal, da je pri dobavi plina pomembno vedeti, da je ruski plin cenejši ter da je odločitev za njegovo nabavo strateška in nepovezana z naklonjenostjo do Rusije. 
Šarec je ponovil idejo o diverzifikaciji dobave energije. Tudi on je dejal, da ne minister ne vlada ne moreta neposredno zagotoviti cen. ""Za gospodinjstva je pomembno zagotoviti cenejšo energijo kot za industrijo."" Vrtovec odgovarja, da je vlada sprejela številne ukrepe, med drugim tudi energetske vavčerje, ki so razbremenili gospodinjstva. Kovšca je dejal, da gre za vprašanje, ki ne zadeva samo Slovenije, temveč celo EU. Dejal je, da ima Slovenije tudi druge vire, s katerimi se lahko izogne najhujšemu.
Tomčeva je dejala, da se vlada odziva na trenutne razmere tako pri podjetjih kot pri gospodinjstvih. Znova je naštela vse ukrepe, ki jih je vlada sprejela. ""Naj nas ne skrbi, ali bomo lačni ali nas bo zeblo, ker energija v jeseni bo."" Fajonova je povedala, da so bili vavčerji ""gašenje požara, ki je prišlo zelo pozno"". 
Bratuškova je povedala, da je ""na žalost koga, kakšnega upokojenca, že pred ukrajinsko krizo zeblo"". Kot je dejala, so v stranki predlagali tri stvari: da bi se neporabljeni turistični boni uporabili za namene lajšanja energetske krize, znižali pa bi tudi DDV in trošarine. Luka Mesec je dejal, da ne Slovenija ne Evropa nimata odgovora, kako nadomestiti ruske energente. ""Država bo morala zaščititi vse, ki jih ta kriza najbolj ogroža.""
Kako do lastnega stanovanja?
Stranka SD obljublja 10.000 stanovanj do leta 2030. Kot pravi Fajonova, so že spisali zakon, a ga je vlada zavrnila. Stanovanja so prepuščena trgu, grozi nam nepremičninski pok, kar bi povzročilo hudo krizo, meni. V stranki so izračunali, da bi lahko razpolovili ceno za stanovanje v Ljubljani. Kako? ""S kombinacijo državnega denarja, posojil in poroštev,"" pravi Fajonova. 
Romana Tomc je poudarila, da rešitev obstaja in je trenutno v Državnem zboru: država vstopi kot porok, da lahko mladi prejmejo kredit. ""Ne bo treba iskati bratov, stricev, tet."" Pri tem je dodala, da lahko mladi iščejo stanovanja tudi zunaj Ljubljane. Golob se ne strinja s Tomčevo. Pravi, da je pomembno zgraditi neprofitna stanovanja. ""Če želimo preprečiti beg možganov, morajo biti prvih deset let zaposlitve davki za mlade nič.""
Za stranko SAB nepremičninski davek ni prioriteta. Obljubljajo jamstveno shemo za mlade, ko država nastopi kot porok, namesto najemnine pa mladi plačujejo kredit. Prizadevali si bodo tudi za več neprofitnih stanovanj, tržne najemnine pa bi morali po mnenju Bratuškove omejiti. Luka Mesec je znova poudaril, da bi bilo treba obdavčiti prazna stanovanja. ""Tista stanovanja, ki so prazna, je vprašanje, če so res prazna,"" pa je odgovoril Marjan Šarec na vprašanje, ali se strinja s predlogom Levice.
O oligarhih, komunikaciji v politiki in svobodi 
Golob je povedal, da se na politični parket ni vrnil iz maščevanja. Pri tem je opozoril, da vlada poskuša utišati civilnodružbena gibanja, kot je Gibanje 8. marec. ""Politične aktiviste želijo utišati s Policijo."" Tomčeva je poudarila, da v Evropi obstajajo nevladne organizacije, ki se ukvarjajo z družbenimi problemi, Inštitut 8. marec pa je po njenem mnenju politična organizacija. 
""Kot da smo v vzporednem svetu,"" je dejala Fajonova in dodala, da trenutna vlada krši zakone, ustavo in vlada z odloki. Vrtovec je ocenil, da je treba iskati stične točke sodelovanja. Tomčeva je Golobu očitala, da je prejel ekstremno visoke nagrade, Golob pa ji je odvrnil, da ima sama višjo neto plačo kot on. 
Povolilna sodelovanja
Šarec je spomnil, da so LMŠ, SD, Levica in SAB podpisale sporazum o povolilnem sodelovanju, pridruži pa se jim lahko vsaka stranka, ki ima enake vrednote. Bratušek je prepričana, da bo prihodnja vlada levosredinska, po volitvah pa ne bodo sodelovali s strankami, ki kršijo človekove pravice. Fajonova prebivalcem obljublja vrnitev v ""normalnost"". 
Tomčeva je opozorila na ""propad med besedami in dejanji"" zavezništva KUL. ""Govorijo o sodelovanju, a hkrati izključujejo,"" je dejala. V SDS so po njenih besedah pripravljeni na sodelovanje z vsemi strankami, s katerimi bodo lahko uskladili programe. Priznala je, da bi težko sodelovali z Levico zaradi bistvenih programskih razlik. Golob je Tomčevi odvrnil, da je ""na strani SDS manj kot polovica družbe"", Mesec pa je poudaril, da bo Levica v vladi poskrbela, da koalicijska pogodba ne bo mrtva črka na papirju. 
Preverjamo DEJSTVA
Resničnost in verodostojnost izjav predstavnikov strank smo preverjali že med samim soočenjem, izsledke pa sproti objavljali v rubriki Dejstva na naši spletni strani 24ur.com in v oddaji 24UR ZVEČER.
Naslednje soočenje bo na sporedu čez teden dni, v ponedeljek, 11. aprila, prav tako s pričetkom ob 20. uri na POP TV.
Stranke smo povabili na podlagi raziskav, ki jih je v zadnjem mesecu za našo medijsko hišo opravil Inštitut Mediana. Naslednjo javnomnenjsko raziskavo bomo objavili v nedeljo, 10. aprila.


"
https://www.24ur.com/novice/dejstva/dejstva-kdo-govori-resnico-in-kdo-laze.html,DEJSTVA: Kdo govori resnico in kdo laže?,"Na POP TV se je zaključilo drugo veliko predvolilno soočenje. Ekipa Dejstev je tudi tokrat v živo preverjala izjave osmih predstavnikov strank, ki jim po obeh najbolj svežih javnomnenjskih raziskavah Mediane za našo medijsko hišo kaže najbolje. Soočili so se Romana Tomc (SDS), Tanja Fajon (SD), Marjan Šarec (LMŠ), Alenka Bratušek (SAB), Robert Golob (Gibanje Svoboda), Jernej Vrtovec (Nova Slovenija), Alojz Kovšca (Povežimo Slovenijo) in Luka Mesec (Levica).","
Predsednica SD napačno o številu razpisov v javnem sektorju
Tanja Fajon: ""Vlada pet pred dvanajsto na veliko kadruje. 160 razpisov v javnem sektorju za nedoločen čas.""
Na današnji datum je na vladnem spletišču objavljenih 77 razpisov za delovna mesta v javnem sektorju, pri čemer vsa niso za nedoločen čas.

Ali minister res določa ceno plina?
Infrastrukturni minister Jernej Vrtovec (NSi) napoveduje, da bo določil ceno plina. Robert Golob (Gibanje Svoboda) trdi, da minister na ceno ne more vplivati.
Znesek na položnici (kot je pojasnjeno na spletni strani Agencije za energijo) je sestavljen iz cene plina, ki jo izpogaja dobavitelj, in dajatev, ki jih določata Agencija in vlada. Vlada torej nima neposrednega vpliva na samo ceno plina, ga ima pa na končni znesek na položnici. Vlada lahko vpliva na ceno plina prek določanja dajatev, kot so prispevki, dajatve, trošarine in DDV. Načeloma, kot navaja na spletni strani Agencija za energijo, vlada ne more vplivati na prodajne cene plina, a izjemoma lahko določi tudi ukrepe za regulacijo cen po Zakonu o kontroli cen.
Dr. Samo Bardutzky, Pravna fakulteta: ""Pomembno je, da trenutno veljavni Zakon o kontroli cen predvideva začasnost ukrepov kontrole cen: pogoje, pod katerimi se lahko te ukrepe podaljšuje in maksimalne roke veljavnosti (npr. v določenih primerih le eno leto). Z vidika ustavno zagotovljene pravice do svobodne gospodarske pobude (74. člen Ustave) ukrep kontrole cen ne more biti trajen. Razen, če se spremeni zakonski okvir (kar pa bi bilo posebej treba preveriti z vidika skladnosti z ustavo), torej vlada in ministri ne morejo ves čas mandata izvajati tovrstne kontrole cen; gre za začasen ukrep, ki je lahko sprejet samo, če vlada ugotovi, da je cena blaga previsoka, ali da je zvišanje nesorazmerno glede na mednarodni razvoj cen, splošni indeks cen gospodarske panoge ali splošno zvišanje cen v tej gospodarski panogi.""
Ali je bilo v Sloveniji v zadnjih letih toliko investicij zaradi zamrznitve fiskalnega pravila?
Debata se je vrtela tudi o možnosti investicij v povezavi z zamrznitvijo fiskalnega pravila. Podpredsednik NSi ter minister za infrastrukturo Jernej Vrtovec je dejal, da gradijo in razvijajo Slovenijo, ker to znajo in zmorejo, ob čemer je izpostavil projekte drugi tir, predor Karavanke, tretjo razvojno os itd. Koordinator Levice Luka Mesec je na to dejal, da je bila Slovenija v prejšnjih nekaj letih zaklenjena pod fiskalno pravilo, zato ni bilo investicij.
Dr. Samo Bardutzky, Pravna fakulteta, ob tem pojasnjuje, da je Slovenija podpisnica evropske Pogodbe o stabilnosti, usklajevanju in upravljanju v ekonomski in monetarni uniji iz leta 2012. S to pogodbo so se države, ki imajo evro zavezale, da bodo njihovi proračuni uravnoteženi ali v presežku, torej, da se bodo načeloma izogibale temu, da bi bile na srednji rok preveč zadolžene. Ta obveza torej preprečuje ali zelo otežuje, da bi se država zadolžila z namenom, da bi investirala v razvoj infrastrukture. Na ravni EU je 23. marca 2020 prišlo do začasnega mirovanja teh pravil, da so lahko države članice ukrepale ob ekonomski krizi, ki jo je povzročilo zapiranje javnega življenja in druge okoliščine pandemije. Tako je bilo v obdobju boja proti širjenju covida-19 v resnici možno povečevati zadolževanje, ne da bi s tem kršili evropska pravila. 
Koliko solidarnostnih dodatkov je določila vlada? Romana Tomc (SDS) pravi, da štiri.
""Ne samo, da bo izplačala energetski dodatek, izplačala je solidarnostne dodatke že trikrat prej in to moramo gledati kot celoto,"" je dejala Romana Tomc (SDS).
- 11. aprila 2020 je vlada potrdila prvi protikoronski paket, v katerem je za 328.780 upokojencev z nizkimi pokojninami predvidela enkratni solidarnostni dodatek. Višina dodatka je bila odvisna od višine pokojnine.
- 31. decembra 2020 je začel veljati sedmi protikoronski paket, ki je prinesel enkratni krizni dodatek najbolj ranljivim skupinam prebivalstva.
- 3. januarja 2022 je vlada sprejela deseti protikoronski paket in z njim solidarnostne dodatke za upokojence, kmete in posebej ranljive skupine. Višina: do 300 evrov.
- 25. februarja 2022 pa energetski solidarnostni dodatek v višini 150 evrov tudi za upokojence, invalide, prejemnike socialne pomoči, otroških dodatkov, rejnike. Z Zavoda za pokojninsko in invalidsko zavarovanje so 21. marca sporočili, da bo ta dodatek izplačan 12. aprila.

Luka Mesec netočno o povečanju minimalne plače
Za koliko se je povečala minimalna plača? Koordinator Levice Luka Mesec je dejal, da se je minimalna plača med letoma 2010 in 2016 dvignila s 730 na 790 evrov bruto. Od leta 2016 do 2022 pa, da se je povišala s 790 na 1024 evrov bruto. Ali to drži?
Bruto minimalna plača je leta 2010 znašala 734,15 evra bruto, leta 2016 790,73 evra. V letu 2021 je minimalna bruto plača resda znašala 1024,24 evra bruto, a od letošnjega leta znaša 1074,43 evra. Izjava Luke Mesca glede višine minimalne plače v letošnjem letu tako ne drži.

Kdo zasluži več, Romana Tomc ali Robert Golob?
Predsednik Gibanja Svoboda Robert Golob pravi, da ima podpredsednica SDS, sicer evropska poslanka Romana Tomc, višjo neto plačo, kot jo je imel sam na vrhu Gen-I. Golob pravi, da njegova plača znaša dobrih 6.000 evrov neto, plača Tomčeve pa 7.000 neto mesečno.
V skladu z enotnim statutom poslancev, ki je v veljavi od julija 2009, vsi poslanci Evropskega parlamenta prejemajo enako plačo. Ta je določena v višini 38,5 odstotka osnovne plače sodnika na Sodišču Evropske unije.
Po enotnem statutu bruto mesečna plača evropskega poslanca od julija 2021 znaša 9.166,3 evra. Vsi poslanci plačujejo davek EU in prispevke za zavarovanje, tako da končna plača znaša 7.145,04 evra. Zadnja plača Roberta Goloba na čelu Gen-I pa je znašala 6.245 evrov neto. Potemtakem izjava Roberta Globa, da Romana Tomc zasluži več, kot je na čelu Gen-I zaslužil on, drži. Dodajamo pa, da večina držav EU od svojih poslancev v Evropskem parlamentu zahteva, da v državi izvora plačujejo dodatni nacionalni davek. Končna plača (plača po obdavčitvi) je zato za posameznega poslanca odvisna od davčnih predpisov v državi, kjer je poslanec izvoljen.
So v Ljubljani v zadnjem desetletju gradili samo trgovske centre?
Romana Tomc je na vprašanje, zakaj v Ljubljani ni dovolj stanovanj, odgovorila: ""Zaradi tega, ker se je zadnjih 10 let gradilo  v glavnem trgovske centre, za to pa je bila volja. Treba je najti zemljišča po ugodnih cenah in potem lahko gradimo stanovanjsko politiko naprej."" Pa je to res?
Po podatkih Statističnega urada za dostopnih devet let je bilo leta 2013 v Osrednjeslovenski regiji izdanih skoraj 600 gradbenih dovoljenj za stanovanjske stavbe in 11 za trgovske stavbe. Številka ostaja približno enaka vsako leto. Največ dovoljenj za stanovanjske stavbe so izdali leta 2021, 753, leta 2016 pa največ dovoljenj za trgovske stavbe, 19. Skupaj je bilo v zadnjih devetih letih izdanih 5139 gradbenih dovoljenj za stanovanjske stavbe in 2308 za nestanovanjske, od tega 112 dovoljenj za trgovske stavbe in storitvene dejavnosti. To pomeni, da je bil delež gradbenih dovoljenj za trgovske centre v zadnjih devetih letih 1,5 odstotka vseh izdanih gradbenih dovoljenj.

Romana Tomc kritična do Inštituta 8. marec
Podpredsednica SDS Romana Tomc je glede Inštituta 8. marec dejala, da se nevladne organizacije v državah EU ukvarjajo z nekimi družbenimi problemi, z okoljem, s socialo itd., medtem ko je Inštitut 8. marec ""evidentno, res evidentno politična organizacija"".
Dr. Samo Bardutzky, Pravna fakulteta, sicer opozarja, da je svoboda izražanja ustavno zagotovljena, po našem ustavnem pravu in mednarodnem pravu človekovih pravic morajo biti posegi vanjo sorazmerni in nujni. To bolj kot za politike, ki izvajajo javno oblast, velja za državljane. Posebej visoko zaščito uživa prav svoboda izražanja v okviru izmenjave političnih idej. Tako z vidika ustavnega prava ne moremo govoriti, da bi se morali nevladne organizacije in predstavniki civilne družbe vzdržati izražanja svojih mnenj o političnih vprašanjih.
Vsako izražanje mnenj in vsak poskus vplivati na politično prepričanje sodržavljanov še ni volilna kampanja. Zakon o volilni in referendumski kampanji ureja organizirano politično propagando v predvolilnem obdobju. Vsako izražanje stališč v zvezi z udeležbo ali glasovanjem na volitvah tako še ne sodi nujno v pojem volilne kampanje.  
Posebej je treba opozoriti, da Zakon o volilni in referendumski kampanji ureja propagando, ki poskuša vplivati na odločanje volivca pri glasovanju. Samo pozivanje k temu, da naj se državljani udeležijo volitev, še ni volilna kampanja, kar je potrdilo tudi Upravno sodišče (I U 993/2019). 
Mesec o višji obdavčitvi druge in tretje nepremičnine. Kakšen je postopek?
Prvak Levice Luka Mesec je dejal, da so se pripravljeni pogovarjati tudi o tem, da se prvo nepremičnino popolnoma oprosti davkov, vse naslednje, torej prazna stanovanja, pa bi obdavčili. ""Ravno zadnjič sem srečal eno gospo, ki mi je malo zagrozila, češ, jaz imam dve prazni stanovanji, ne boste mi tega vzeli, gospod Mesec. Sem rekel: vzel vam ne bom, bi vas pa rad pripravil k temu, da ju oddate."" Pa se obdavčitev lahko zgodi čez noč?
Dr. Samo Bardutzky, Pravna Fakulteta, opozarja: ""V preteklosti je zakonodajalec že poskušal različno obdavčiti nepremičnine glede na to, ali ima v tej nepremičnini nekdo prijavljeno stalno prebivališče ali ne, s čimer je Državni zbor po lastnih navedbah želel spodbuditi oddajanje nepremičnin v najem in ekonomsko racionalno razpolaganje z njimi. Ustavno sodišče je sporni zakon razveljavilo, med drugim zato, ker takšno razlikovanje ni bilo v razumni povezavi s predmetom in namenom obdavčitve. Pri tovrstnih predlogih bo treba upoštevati dosedanjo presojo Ustavnega sodišča, ki pazi na to, da različna obravnava primerljivih situacij ni samovoljna in da je razumno utemeljena. Ustavno sodišče je denimo ugotovilo, da to, da nekdo ni prijavljen v drugi ali tretji nepremičnini v svoji lasti, še ne pomeni, da je ta nepremičnina prazna, saj npr. lahko uporablja za bivanje poleg stanovanjske nepremičnine, kjer ima prijavljeno stalno bivališče, še drugo nepremičnino.""
Kaj prinaša zakon o dolgotrajni oskrbi in česa ne?
Alenka Bratušek pravi, da se zakona, ki so ga sprejeli, ne da izvajati. ""Ni določeno, katere storitve so vključene oz. jih bodo imeli upokojenci. Ni določen vir financiranja, ni finančnih sredstev za izvajanja, zadaj stoji, ne vem koliko pravilnikov, da bi se ta stvar premaknila z mrtve točke.""
Zakon o dolgotrajni oskrbi v 14. členu našteva primere storitev dolgotrajne oskrbe: pomoč pri osnovnih dnevnih opravilih, pomoč pri podpornih dnevnih opravilih, zdravstveno nego, vezano na osnovna dnevna opravila, storitve za krepitev in ohranjanje samostojnosti in storitve e-oskrbe. Vsakega od teh sklopov v nadaljevanju 14. člena zakon tudi konkretizira, na primer kot storitve pomoči pri osnovnih dnevnih opravilih primeroma našteva: pomoč pri prehranjevanju in pitju, osebni higieni, oblačenju in slačenju, izločanju in odvajanju, gibanju, pripravi na spanje in počitek. Financiranje je določeno v 48. členu, ki med drugim uvaja tudi obvezno zavarovanje za dolgotrajno oskrbo, ne določa pa višine tega prispevka – to naj bi naredili v ločenem zakonu.

"
https://www.24ur.com/novice/volitve/dvk-koncan-postopek-preizkusa-vlozenih-list-kandidatov-izzreban-tudi-vrstni-red.html,"DVK: Končan postopek preizkusa vloženih list kandidatov, izžreban tudi vrstni red","Volilne komisije volilnih enot so zaključile postopke preverjanja zakonitosti kandidatnih list ter opravile žreb vrstnega reda kandidatnih list v posameznih volilnih enotah, so sporočili z Državne volilne komisije. V naslednjih dneh bodo začeli s tiskanjem glasovnic, gospodinjstva pa bodo prejela publikacije s seznami kandidatov v posameznih volilnih okrajih.","Kandidature za tokratne državnozborske volitve je vložilo 20 strank in list. Z izjemo Zavezništva osvobodimo Slovenijo (ZOS) je preostalih 19 strank, ki se bo potegovalo za prestop parlamentarnega praga, kandidatne liste vložilo v vseh osmih volilnih enotah.
ZOS, ki je lista več strank, je pri potrjevanju kandidatnih list, ki so jih v teh dneh opravile volilne komisije posameznih volilnih enot, naletelo na težave. V volilnih enotah Ljubljana - Center in Ljubljana - Bežigrad so jim namreč zavrnili kandidatno listo, saj naj iz njenega imena ne bi bilo razvidno, da gre za skupno listo dveh ali več političnih strank, kot to zahteva zakon. V zavezništvu so ob takšni odločitvi podali pritožbi na vrhovno sodišče, to pa ju je zavrglo kot prepozni.
Državna volilna komisija (DVK) je zdaj sporočila, da je postopek preizkusa vloženih list kandidatov končan. Ob tem pa so volilne komisije volilnih enot opravile žreb vrstnega reda kandidatnih list v posameznih volilnih enotah. Potrjene liste kandidatov so po vrstnem redu, kot bodo objavljene na glasovnicah, objavili tudi na spletni strani. V prihodnjem tednu bodo vsa gospodinjstva v Sloveniji prejela publikacijo, v kateri bodo objavljeni seznami kandidatov, o katerih se glasuje v posameznih volilnih okrajih.
Kakšna je sestava kandidatov?
Za 88 poslanskih mest se bo sicer na parlamentarnih volitvah po podatkih DVK potegovalo 1471 kandidatov, še pet pa se jih poteguje za izvolitev za poslanca italijanske in madžarske narodne skupnosti.
Pri vložitvi kandidatnih list morajo stranke upoštevati 35-odstotne spolne kvote, med vsemi kandidati za 88 poslancev je 653 žensk, kar predstavlja nekaj več kot 44 odstotkov. Najstarejša kandidatka je 82-letna Tatjana Voj, ki jo je na svojo listo uvrstila SAB. Na Listi Borisa Popoviča - Digitalizirajmo Slovenijo pa kandidira 18-letni Jaka Krčovnik, ki je najmlajši poslanski kandidat.
Največ poslanskih kandidatov, nekaj več kot 40 odstotkov, je starih med 46 in 61 let. Nekaj več kot 30 odstotkov kandidatov je starih med 31 in 46, nekaj manj kot 19 odstotkov pa več kot 61 let. Dobrih 11 odstotkov kandidatov pa je starih manj kot 31 let. Povprečna starost kandidatov bo na dan parlamentarnih volitev nekaj manj kot 49 let.
Kandidati za poslance imajo tudi raznoliko izobrazbeno strukturo. Največ, kar 463 kandidatov ima visokošolsko izobrazbo 2. stopnje. Med kandidati je 69 doktorjev znanosti, 19 pa jih je zaključilo le osnovno šolo.
"
https://www.24ur.com/novice/dejstva/v-sds-u-izbran-sef-elektra-ljubljana-v-isti-sapi-odpusca-ker-varcuje-a-kupuje-razkosna-vozila.html,"V SDS-u izbrani šef Elektra Ljubljana v isti sapi odpušča, ker varčuje, a kupuje razkošna vozila?","Štiri zaposlene pri Elektru Ljubljana so za materinski dan namesto cvetja domov prinesle odpoved. Razlog? Zmanjševanje stroškov. Zaradi začasne ukinitve omrežnine namreč največji distributer električne energije pri nas pričakuje 20-milijonski izpad prihodkov. To pa predsednika uprave Elektra Ljubljana Aleksandra Zupančiča, ki so ga ustoličili februarja letos, ni ustavilo – nekdanji vodja kabineta okoljskega ministra Andreja Vizjaka si je pred tedni privoščil novo službeno vozilo v vrednosti 40 tisočakov.","Od petih izvršnih direktorjev in direktoric Elektra Ljubljana sta bili v petek, 25. marca, v pisarno poklicani dve, edini ženski, Martina Pohar in Alenka Kolar. Prva pravnica in tudi direktorica naložb Gen-EL-a, sicer soproga odvetnika, partnerja in vodje mariborske pisarne Čeferin Andreja Poharja. Druga pa nagrajena strokovnjakinja na področju informacijsko-komunikacijskih tehnologij. Obe je v Elektro Ljubljana pripeljal nekdanji predsednik uprave Andrej Ribič, ki pravi, da so mu odstop svetovali kar v poslanski skupini SDS. 
V njegovem času sta se zaposlili tudi odpuščeni Kristina Sever, vodja službe za korporativno komuniciranje, in Neža Sluga, svetovalka za odnose z javnostmi. To so sicer po naših informacijah nekaj dni pozneje spet zaposlili, a na drugo delovno mesto in za polovično plačo. Vse štiri zaposlene so tako z Ribičem, sicer tudi enim od ustanovnih članov stranke Zares, prišle in tudi odšle, čeprav naj bi imele pogodbe z Elektrom Ljubljana sklenjene za nedoločen čas. Odpuščali naj bi zaradi ekonomskih težav, ki da so posledica ukinitve omrežnine. Kristina Pohar pa naj bi odpoved prejela iz krivdnih razlogov. Elektro Ljubljana je namreč pred dnevi kazensko ovadil njo in Ribiča, saj naj bi poskušala Bojanu Kumru, direktorju Elektra Energije, hčerinske družbe Elektra Ljubljana, z zvijačo omogočiti nakup stanovanja v Ljubljani po ugodni ceni. Poharjeva je bila sicer po naših informacijah zgolj uradnica, ki je po naročilu nadrejenih pripravljala pogodbo, na njeno vsebino pa naj ne bi imela vpliva.
""Zoper dva zaposlena je bila podana kazenska ovadba zaradi suma storitve kaznivega dejanja zlorabe položaja in zaupanja pri gospodarski dejavnosti. Podjetje je marca odpovedalo pogodbi o zaposlitvi dvema zaposlenima v upravi podjetja zaradi zmanjševanja stroškov in racionalizacije poslovanja,"" je včeraj popoldne kadrovske spremembe za našo medijsko hišo potrdil Zupančič. 
Že prejšnji teden smo večkrat preverjali, ali znižanje stroškov pomeni tudi odpuščanje. V prvem svežnju odgovorov na naša vprašanja so zapisali: ""V prihodnje ne predvidevamo zmanjševanja števila zaposlenih zaradi odpovedi pogodb o zaposlitvi. Za potrebno znižanje stroškov dela smo z ustrezno optimizacijo in racionalizacijo poskrbeli na nivoju uprave podjetja in ocenjujemo, da bo to zadosten ukrep."" Dve izvršni direktorici, vodja ene od treh služb uprave in njena zaposlena so torej zasedale delovna mesta ""na nivoju uprave"", na račun katerih – tako je razumeti – nadaljnjih odpuščanj naj ne bi bilo. 
Vprašali smo tudi, ali bodo njihova mesta – glede na to, da je pri dveh zaposlenih razlog odpovedi ekonomske narave – ostala nezasedena in kdo bo torej opravljal njihovo delo ter ali to pomeni, da bodo zaposlili nov, morda cenejši kader. Zupančič tega še ni potrdil. Kot pravi, bomo odgovor prejeli v prihodnjih dneh.
Medtem ko so nam na prvo vprašanje iz Elektra Ljubljana odgovorili še isti dan, odgovore na vsa nadaljnja – z izjemo potrditve, da so štiri osebe v družbi izgubile službo in da so zoper dve podali kazensko ovadbo – še čakamo. Med drugim smo jih spraševali, kakšen vozni park ima Elektro Ljubljana.
Klofuta Ribičevemu kadru?
Politični pritiski, ki jih je po razrešitvi razkril Zupančičev predhodnik Andrej Ribič, so odmevali tako v medijskih kot v strokovnih krogih. Naši viri so prepričani, da je vladajoča oblast Ribiča razrešila, ker je ta simpatiziral z načrti Roberta Goloba, takrat še predsednika uprave Gen-I-ja. Skupaj naj bi iskala zainteresiranega zunanjega investitorja, to pa da bi za obe družbi, torej za Elektro Ljubljana in Gen-I, pomenilo trajno stabilnost in lažje poslovanje. 
Medtem ko je ukinitev omrežnine, ki jo je Janševa vlada 1. februarja uvedla za obdobje treh mesecev, do 30. aprila – ukrep se torej izteče šest dni po volitvah – vsaj uradno vodila v kadrovsko čistko uprave, pa na vozni park ljubljanskega elektrodistributerja očitno ne vpliva. Predsednik uprave Aleksander Zupančič se je namreč dober mesec po nastopu štiriletnega mandata, natančneje 7. marca, zanimal za nakup prvega službenega vozila na tem delovnem mestu, in sicer novega tiguana bele barve v vrednosti 39 tisoč evrov, je razvidno iz ponudbe, ki so jo zanj pripravili v novomeškem salonu Avto Slak, d. o. o. 
Zupančič je po naših informacijah novega jeklenega konjička že prevzel. Elektro Ljubljana smo ob tem spraševali tudi, kakšen vozni park ima v lasti družba. Zanimalo nas je, ali je bil nakup novega vozila res nujno potreben – glede na finančne primanjkljaje, ki jih pričakujejo v letošnjem poslovnem letu. Zupančič je za naš medij pojasnil: ""Skladno z ustaljeno prakso, pogodbo o zaposlitvi in priporočili SDH pripada predsedniku uprave službeno vozilo. Vrednost vozila je skladna s priporočili, točen znesek pa boste prejeli po preveritvi, v zakonskem roku.""
Da bodo posledice interventnega ukrepa za omilitev visokih cen energentov milijonske, sicer napoveduje vseh pet distributerjev električne energije pri nas. Elektro Ljubljana predvideva 20-milijonski izpad prihodkov namesto predvidenega 87-milijonskega; računajo, da bodo letos ustvarili le 67 milijonov evrov. Da bi preprečili kratkoročno likvidnost, je poslovodstvo družbe že pričelo izvajati ukrepe, ki so jih razdelili na štiri točke. Najprej so znižali sredstva za investicijsko dejavnost, prestavili so nekatere investicijske projekte, prioritetno si prizadevajo za sklenitev sporazuma za izplačilo obveznosti iz naslova PKP v sorazmerju z likvidnostnimi tokovi, kot četrti ukrep navajajo znižanje stroškov poslovanja. 
 Kdo je Aleksander Zupančič? 
Aleksander Zupančič, torej nekdanji vodja kabineta ministra Andreja Vizjaka – mimogrede, oba prihajata iz Brežic – je nekdanji direktor brežiške komunale. S položaja v domačih Brežicah je sicer predčasno odstopil, sredi mandata poleti 2018, saj je bil zoper njega zaradi kaznivega dejanja kršenja temeljnih pravic delavcev vložen obtožni predlog na sodišče v Krškem. Zaposleni na tamkajšnji komunali so Zupančiču očitali šikaniranje, mobing ter neupravičene premestitve in odpovedi. Zupančič je sicer navedbe takrat označil za neresnične. Kot smo še izvedeli, pa naj bi šef Elektra Ljubljana na vprašanje, kakšne občutke ima ob tem, da je na materinski dan odpustil štiri ženske, odvrnil: ""Jaz nimam občutkov.""
Zupančič je sicer še vedno aktualni nadzornik Petrola, torej še ene državne družbe. Primeri, ko direktor družbe sedi v nadzornem svetu neke druge družbe, sicer niso pogosti. Je partner Petre Grajžl, tretje od treh vodij Vizjakovega okoljskega kabineta, ki se je v zadnjih tednih zaposlila na enem od vodilnih položajev v slovenski energetiki. Vlada je Grajžlovo imenovala na mesto vršilke dolžnosti direktorja Agencije za radioaktivne odpadke (ARAO). Zupančič ima s partnerico tudi zavod VednoZavedno, v okviru katerega denimo za 360 evrov ponujata coaching paket, oba sta tudi strokovnjaka na področju osebnostne rasti, navajata na spletni strani. Paket vključuje šest srečanj, poleg tega pa prejmete tudi darilo. Za 80 evrov pa vam izmerita življenjsko energijo.
Drugod brez odpuščanj
Milijonske izpade prihodkov zaradi ukinitve omrežnine pričakujejo tudi preostali štirje distributerji. Uvedli so – ali pa še bodo – nekatere varčevalne ukrepe, da bo primanjkljaj čim manjši. Poleg Elektra Ljubljana bodo imeli veliko izgubo, natančneje 16-milijonsko v Mariboru in 12,1-milijonsko v Celju. Približno 10-milijonski deficit pričakujejo na Gorenjskem in Primorskem.
Kot pravijo eden za drugim, pa odpuščali – vsaj za zdaj – ne bodo.

"
https://www.24ur.com/novice/slovenija/fajon_3.html,"'Seksistične in šovinistične opazke me ne prizadenejo toliko, kot bi me morale'","Predsednica SD Tanja Fajon ne glede na javnomnenjske napovedi stranki, ki jo vodi, ohranja svoje premierske ambicije. Kot pravi, se s predsednikom Gibanja Svoboda Robertom Golobom niso še natančno dogovorili, kdo bo vodil vlado, če bi sklenili koalicijo po volitvah. Čeprav SD na plakatih sporoča 'Brez obljub', pa je njihov program poln obljub. Pa so te dejansko izvedljive, kaj bi pomenile za javne finance? Prvakinja SD je v pogovoru za POP TV in 24ur.com spregovorila o odnosih znotraj KUL in ali še vidi Matjaža Hana na čelu njihove poslanske skupine, odzvala pa se je tudi na seksistične in šovinistične opazke, ki letijo na račun njenega videza, zlasti po predvolilnem soočenju na POP TV. Kot pravi, jo takšne žalitve prizadenejo manj, kot bi jo morale.","Začnimo s povolilno matematiko: že dlje nas zanima naslednje, pa še nismo prišli do dna. Kakšen je dogovor Koalicije ustavnega loka in Roberta Goloba za mandatarstvo? 
Konkretnega dogovora ni, znano nam je samo to, kar ponavljamo, in sicer da tisti, ki bo uspel sestaviti zadostno večino, to je rekel tudi predsednik države, bo šel po mandat. Znotraj demokratičnega loka naših opozicijskih strank smo se zavezali z dogovorom o povolilnem sodelovanju, naredili smo dobro zavezo in vzpostavili dobro zaupanje. Jaz vidim Gibanje Svoboda kot naravnega zaveznika, ampak politične kalkulacije oz. volivke in volivci bodo podelili mandat tistemu, ki bo vsaj na tem levosredinskem polu najmočnejši, da sestavi prihodnjo vlado. Jaz si želim, da bi to seveda bili mi, Socialni demokrati, želim si pa tudi, da bi s strankami levosredinskega bloka uspeli zagotoviti vsaj 55 poslanskih mandatov, da bodo zagotovo stabilna vlada za en mandat ali več.
V primeru, da med posamičnimi strankami zmaga Gibanje Svoboda, seštevek KUL pa bo večji – kdo bo mandatar?
O tem se še pogovarjamo, moramo se še dogovoriti. Ena logika je, da bi štiri stranke, če nastopamo skupaj za povolilno sodelovanje, v tem primeru dale svojega mandatarja. Odvisno je tudi malo, kakšna bo razlika. Ampak tudi z Gibanjem svoboda in njegovim predsednikom se še konkretno nismo pogovarjali. Vse je malce tudi še neznanka, ker smo šele pred nekaj tedni spoznali predsednika in stranko, tako da bomo v naslednjih tednih verjetno dorekli tudi to.
Kaže, da ne boste vse do zadnjega izpustili iz rok možnosti, da tudi vi zasedete mandatarsko mesto?
Mislim, da je to normalno za vsako politično stranko, ki gre na volitve. Mi smo velika stranka, tradicionalno močna na terenu. Zagotovo gremo na teh volitvah na zmago. To je moja ambicija. Dobro smo pripravljeni, z jasnim načrtom, močno ekipo in največ ženskami ter mladimi na listah, tako da gremo precej samozavestno. Ampak še enkrat – volivke in volivci bodo pokazali, komu bodo dali največje zaupanje.
V zadnjih štirih letih se je SD podala v vlado novinca v državni politiki Marjana Šarca, ki se je razletela, nato ste mandatarstvo želeli zaupati Jožetu P. Damjanu, še kasneje Karlu Erjavcu. Z nobenim izmed naštetih se v končni fazi ni izšlo. Zakaj bi se z Golobom?
Drži, da smo imeli nekaj poskusov, želja in ambicij zaradi vsega, kar se je dogajalo, da bi predčasno zamenjali vlado ali tudi šli na volitve. Skrbele so nas marsikatere zadeve v zdravstvu in epidemiji, kako je vlada naslavljala reševanje, kako je komunicirala z javnostjo, kako je sankcionirala demonstrante, sprejemala zakone, ki niso sodili v protikoronske ukrepe. Bilo je veliko stvari – tudi obsežno kadrovanje v neodvisnih institucijah, policiji in vojski. Ti poskusi niso dobili večine. Na žalost nismo zbrali dovolj glasov, smo pa uspeli skozi ta proces znotraj opozicije sestaviti programske vsebine, veliko smo delali na vsebini, spoznali smo se in ustvarili zaupanje, tudi s poslanci nenazadnje, in večkrat tudi predlagali vladi, kaj naj naredi drugače in bolje. Seveda nismo bili slišani, ampak imamo podlago za dobro sodelovanje vnaprej – mislim, da bistveno boljše, kot je ta vlada ali koalicija v preteklosti že izkusila.
O Robertu Golobu sem vas vprašala – zakaj bi bil on dober predsednik vlade?
Glejte, on bo tako dober, kolikor bo verjetno dober kdo drug na čelu opozicijskih strank. Če pogledam kolege, mislim, da bi bili prav vsi dobri na premierskih položajih. Nekoga tako preferirati, če se bodo ljudje odločili, ker bo to spet nek nov obraz, praktično vsaka štiri leta, nam sporoča naše volilno telo. Mislim, da je to drugo vprašanje, da nam ljudje sporočajo pred vsakimi volitvami, da je neko nezaupanje v politiko. Da je nek prazen, izpraznjen prostor, morda razočaranja, zlasti v tej liberalni sredini, ki se vsakič znova izprazni z novimi eksperimenti, novimi projekti, ki pridejo – zadaj so neke iste silnice, tudi ljudje, saj je Slovenija majhna, niso to novi obrazi, ampak očitno nam ljudje sporočajo, da ni zaupanja v politiko – to je ključno sporočilo – zakaj se nazadnje odločajo za nekaj novega.
Mene to skrbi, ker se mi zdi, da je bistveno bolj pomembno, da ljudem vrnemo zaupanje kot politika, da delamo za njih. Moje iskreno poslanstvo na čelu te stranke je, da res skušam dobiti zaupanje ljudi – s tem, kar sem, s tem, kar želim z ambicijami pokazati in seveda z dejanji. Da niso to neke prazne obljube. Želim, da bomo tisto, kar danes obljubljamo, uspeli tudi uresničiti. Mislim, da ljudje to od nas pričakujejo, ne toliko nove obraze in eksperimente kot to, da politika dela za ljudi in ne lastne interese, kar je prepogosto praksa.
V kakšnem odnosu je danes stranka s Karlom Erjavcem, nekdanjim predsednikom DeSUS-a?
Nimava nekih posebnih stikov. Ko se srečava, se pozdraviva, kakšno rečeva. Ni naš član, ne sodelujemo. Nekajkrat je ponudil, da bi pripeljal del DeSUS-a, razočarane ljudi, po vrednotah najbolj blizu stranki SD. Pravzaprav od tu naprej kakšnega dogovora z njim ni bilo. Je pa res, da se nam je po lokalnih organizacijah pridružilo nekaj starejših volivk in volivcev – včasih DeSUS-a, sedaj pa naših simpatizerjev.
Koliko je bilo teh? 
Težko rečem, ker nimam nekih analiz, ocene. Na Štajerskem je gospod Prikl pripeljal veliko skupino razočaranih volivcev DeSUS-a. Tudi od drugod so prišli, ampak teh simpatizerjev, ki bodo morali zdaj na naslednjih volitvah izbirati med strankami, ki jih niso razočarale. Govorim za stranke, ki so danes še vedno nekje v vladni koaliciji, pa so pred prejšnjimi volitvami nastopale z drugačno agendo, ki jo izvajajo danes. Te volivke in volivci so razočarani in jaz računam, da bomo tukaj dobili velik del volivk in volivcev DeSUS-a, ki je včasih bil tudi del socialne demokracije.
Prej ste govorili o razočaranem delu volilnega telesa. Zdi se, da je ta predvsem na levo sredinskem polu, ne pa toliko na desni sredini. Kaj delate stranke na levi sredini narobe, da je vsakič znova to razočaranje, hkrati pa vsakič znova priložnost za nove obraze?
Ni nujno, da delamo kaj narobe. Ampak pri nas je zagotovo bistveno več demokracije, ljudje lahko povedo, kaj mislijo. Na drugi strani pa imamo voditelja, zdaj predsednika vlade, z izrazitimi avtoritarnimi težnjami in tendencami, ki žali in diskreditira ljudi, ki tudi dezinformira, posebej tiste, ki razmišljajo drugače. S tem tudi na nek način degradira politiko in vnaša nezaupanje. Mi imamo zelo globoko razdeljen politični prostor na levo in desno. Težko je najti neko razumno sodelovanje. Ker se mi zdi, da ravno s temi populističnimi retorikami, nevarnimi in avtoritarnimi težnjami, tudi s sovražnostjo, diskreditacijo žensk, seksizmi in šovinizmi, kar je tudi prisotno s strani predsednika vlade, da to vnaša neko nezaupanje in jezo med ljudi.
Morda smo ravno zaradi tega na levosredinskem polu v večji zagati, ker se moramo večkrat braniti, kot da smo tisti, ki lahko gremo z nekimi idejami in ambicijami naprej. Zadnji dve leti smo bili večkrat v situaciji – smo opozicija in nismo imeli dovolj glasov – ampak ko smo želeli spreminjati zdravstvene ukrepe, delovati skupaj s stroko, delovati s pomirjujočo komunikacijo, pa preprosto nismo bili slišani.
Nazaj k predvolilni dinamiki: med strankami KUL je Golob vam in Levici prizadejal manjši udarec kot SAB in LMŠ. Kako resno je ogrožen obstoj KUL? 
Vse štiri stranke smo suverene stranke. Ljudje imajo radi izbiro in tudi prav je tako. Mi se med sabo razlikujemo tudi po programih, družijo pa nas skupne vrednote. Jaz tu ne vidim nevarnosti propada demokratične opozicije. Verjetno bo kakšna stranka dobila več ali manj zaupanja. Srčno upam, da bomo vsi štirje uspeli prestopiti parlamentarni prag, ker se mi zdi, da bi bila to najboljša levosredinska vlada tudi zato, ker smo se res srečevali tedensko – vsaj predsedniki strank – dobro sodelujemo. Morda smo imeli od začetka kakšne vzpone, padce in spodrsljaje, ampak danes se bistveno bolj poznamo, kot smo se poznali leto in pol nazaj.
Se pa zdi, da je vzdušje na desnem delu političnega prostora ta hip bistveno bolj sproščeno kot na levem. Delite takšno oceno?
Ne. Ne razumem, zakaj bi bilo vzdušje bolj sproščeno na desnem političnem polu. Se mi zdi, da je napeto tako, kot je vedno pred volitvami. Še več. Mislim, da se neskončno trudijo potem, ko predsednik vlade vedno v svojem mandatu uspešno uniči tudi svoje koalicijske zaveznike. Mrzlično išče nove zaveznike, sicer bo lahko ponovil napako s prejšnjih volitev, da ne bo mogel sestaviti vlade. Turbulentno je, ko se pojavi nova stranka v desnem sredinskem polu. Zdi se mi, da zelo hitro pomaga SDS, da ji zmanjša ugled, potem pa je bistveno več nemira ali truda, da si najdejo nove koalicijske zaveznike. Če pogledamo vlado, ki odhaja, so vse koalicijske partnerice močno načete z izjemo morda NSi, pa še tam je veliko izzivov.
Nekdanji predsednik SD Igor Lukšič je nedavno ocenil: 'Zmeraj imamo neko skepso pri levi sredini. V zadnjih mandatih se je pokazalo, da je to zelo nekonsistentna tvorba in da so konflikti v vladi zelo močni, da so pritiski kapitalskih blokov na tovrstno vlado bistveno bolj neizprosni in raznoliki kot v primeru desne vlade.' Kako na to odgovarjate?
Mislim, da je bistveno več izzivov v liberalni sredini v Sloveniji zadnja leta, da se liberalna sredina ne uspe verjetno konsolidirati še od časov Janeza Drnovška. Vidimo nastajanje in izginjanje strank. To so eksperimenti, sateliti, vsaj v zadnjih letih smo imeli štiri stranke liberalne sredine, dve v vladi, dve zunaj vlade, tri v evropski liberalni družini, eno zunaj. Je skratka zanimiva kombinacija. Če bi se njim uspelo povezati in narediti eno močno liberalno sredino, mislim, da je tudi Gibanje Svoboda želelo to narediti, pa jim ni uspelo – bi bilo to za Slovenijo in za politični prostor zelo dobrodošlo. Tako pa imamo te projekte različnih nastajajočih liberalnih strank, ki želijo ta prostor zapolniti, ampak namesto da ga zapolnijo, ga dodatno drobijo. 
Statut stranke SD narekuje, da v šestih mesecih po volitvah izpeljete volilni kongres. Kakšen rezultat stranke SD na volitvah bi lahko ogrozil vašo funkcijo predsednice?
Zaradi lokalnih volitev smo statut spremenili, da imamo kongres leto po parlamentarnih volitvah, zato da imamo dovolj časa, da ni kongres ravno v času vmes. Tudi sama moram narediti analizo po parlamentarnih volitvah, ali mi je uspelo stranki izboljšati rezultat tudi v primerjavi s prejšnjimi volitvami, kakšna je notranja klima, kako veliko zaupanje uživam, in vse to bo odločalo po letu volitev, kaj bomo SD naredili na naslednjem kongresu. Mislim, da imamo do takrat še veliko časa za analize in razmislek.
Torej takoj po parlamentarnih volitvah ni pričakovati kakršnih koli vaših potez v tej smeri?
Težko bi napovedovala, ker edini scenarij, ki ga imam v glavi, je, da naredimo dober rezultat. Tako da ne razmišljam o tem. Kaj bo, če bo, se bomo odločili po volitvah. 
Kmalu bosta minili dve leti, odkar ste prevzeli mesto predsednice SD. Koliko ste uspeli spoznati specifike slovenskega političnega parketa? Nemalokrat se vam je zaradi vašega evro poslanstva očitalo pomanjkanje poznavanja domače politike?
Drži, sem uspela spoznati. Verjetno ne v takšni meri kot tisti, ki delujejo v politiki v slovenskem prostoru 10 ali 20 let. Mislim, da je prednost, če nisi čisto dober poznavalec, če gledaš na zadeve z neko drugačno, morda bolj zdravo distanco. Mogoče je tudi slabost, če ne poznaš vseh tekmecev, igralcev ali drobovja povezav tako dobro. Bi pa mogoče analizirala tako, da je politična situacija v Sloveniji izjemno slaba. Naša politična kultura je na izjemno nizkem nivoju. In prepogosto imam občutek ne samo, da so politiki sami sebi namen, ampak da bistveno preveč skrbijo za svoje lastne interese, da je veliko delovanja ad hoc, brez dolgoročnih strategij in pogovorov, kar v tem prostoru močno pogrešam.
To je bilo zame razočaranje po delovanju v evropskih inštitucijah, dobrem poznavanju mednarodnega okolja – 20 let sem praktično povezana z delom v Bruslju, poznam nek drug ustroj delovanja in moram reči, da mi je bilo začetno delo tu v slovenskem prostoru, po svoje razočaranje. Prevečkrat se mi je zdelo, da gre za en mali peskovnik prerivanja, kjer se vsi prepirajo za tisti svoj prostor, ne da bi imeli v mislih, kaj želimo storiti in se o tem res pogovarjati. Zato tudi razumem po svoje nezaupanje ljudi, ker prevečkrat dajemo občutek, da se kadrira in sedi na stolčkih, da se zaščiti svoj interes. Želela bi to spremeniti. Želela bi, da bi se bistveno več pogovarjali na kulturen, civiliziran način, se dogovarjali, kaj želimo za ljudi in Slovenijo. Upam, da mi bo to uspelo vnesti v prostor.
Kako trdo kožo ste v tem času dobili? Ali vas takšne seksistične, šovinistične opazke, ki so letele na račun vašega izgleda po našem soočenju, prizadenejo?
Dobila sem kar trdo kožo. Ne prizadenejo me toliko, kot bi me morale. Ker včasih se zdi, da tisto, kar je res nesprejemljivo, postane sprejemljivo. To, da se zdaj cel teden mediji pravzaprav ukvarjajo z nogami, zmerljivkami, žaljivkami, mednožjem in tudi s kadrovanjem SDS nenazadnje namesto z vsebino, me skrbi. In ženske smo prepogosto, to pa doživljam, odkar sem v politiki, tarče žaljivk, seksističnih, šovinističnih ... Prvič resnično čutim, da je politika v Sloveniji še zelo moški svet. In pogrešam ženske in si želim te ženske energije, zato sem zelo vztrajala, da imamo polovico žensk na kandidatnih listah, kar nam je praktično uspelo. Ker se mi zdi, da imamo ženske drugo empatijo in pomirjujočo komunikacijo, tudi študije kažejo, da se ženske voditeljice dobro odrežejo v kriznih situacijah – nenazadnje tudi v zdravstveni krizi. Želim si, da bi nam moški tukaj stopili v bran. To ne sme postati sprejemljivo. Ti nizki udarci, ki jih spremljam po socialnih omrežjih, so res nesprejemljivi. Sem se tudi odzvala, dobila veliko opore in temu moramo v mainstream medijih in politiki reči ne – ne seksizmu.
Ženskim kvotam v politiki ste pripomogli tudi sami, ko ste izpeljali vsaj navidezno dogovorno zamenjavo brez posebnega nemira, vsaj navzven. Takrat je bilo razumeti, da ste to zamenjavo želeli izpeljati z namenom, da stranka SD prevzame primat na levi sredini. Zakaj vam, kot kažejo javnomnenjske raziskave, to ni uspelo?
Jaz še vedno verjamem, da nam to lahko uspe. Mogoče sem po naravi prevelika optimistka. Ampak spet se lahko vrnemo k prejšnji razpravi – kaj se dogaja v volilnem telesu v Sloveniji, zakaj nezaupanje v politiko? Jaz posledice te situacije, da smo SD znotraj obstoječe opozicije stabilni in najmočnejši, da pa imamo novo stranko, ki jemlje liberalni sredini primat, vidim kot nezaupanje ali pa apatijo tudi naših volivk in volivcev ter iskanje nečesa novega. Ampak včasih bi si želela povedati, kaj to novo je.
Koliko se ljudje v resnici vprašajo, kaj jim prinaša to novo? Veste, mi smo vsake štiri leta dobivali v parlament nove stranke, ko praktično nisi poznal poslank in poslancev, kar je znižalo nivo kulture v parlamentu. Vse to moramo vzeti v obzir, ampak se pa zavedam, kaj ljudje sporočajo – da si želijo politike, ki so jim vzor, jim dajejo zaupanje, so odločni in delujejo izven okvirjev obstoječe politike. Tako lahko dobimo zaupanje nazaj.
Ampak vendarle SD je bil leta 2008 relativni zmagovalec volitev. Zakaj vam takšen preboj kljub temu ne uspe? Daleč ste še od tistega rezultata.
Volivke in volivci se bodo odločili, jaz verjamem, tudi glede na izkušnjo v zadnjem tednu. Ko se bodo odločili – danes je še zelo veliko, spet narašča tudi odstotek tistih, ki so še neodločeni. Zadnji teden bo verjetno odločilen, ko bodo ljudje rekli: ""Zdaj se bom pa odločil za tega ali tega."" Tu veliko vlogo igrajo tudi mediji, to je dejstvo. Tudi javnomnenjske raziskave vplivajo na mnenje. Kakšni so interesi medijev in javnomnenjskih raziskav, koga želijo videti kot zmagovalca, igra veliko vlogo.
 Želim si, da smo v predvolilni kampanji kandidati in kandidatke kar se da enako obravnavani, z enakim medijskim prostorom in pokritjem, zato da res lahko ljudem predstavimo program, kandidatke in kandidate. Upam, da bo do zadnjega tako. Zadnji teden pa – tudi leta 2008 je bila podobna zgodba – se ustvari neke vrste lijak na tistega, ki bo lahko premaga drugo stran. Ampak to še vedno ni znak za zdravo demokracijo. Zdrava demokracija je koalicija različnih strank in upam, da nam bo v naslednji vladi uspelo vzpostaviti stabilno koalicijo.
Pravite, da so pomembni mediji. Ste zato nastopili v soočenjih, ki se predvajajo na provladnem mediju?
Zagotovo. Jaz sem nekdanja novinarka in na medije mogoče gledam nekoliko drugače. Absolutno se strinjam z vsemi, ki danes kritizirajo politično vmešavanje v neodvisne medije, zavedam se tudi političnega trobila, propagandnega ustroja Nove24 vladajoče stranke in v ozadju financiranja, ki prihaja iz sosednje Madžarske. Ampak dejstvo je, da v času volilne kampanje želim, da imajo ljudje priložnost slišati, kaj jim želimo povedati. In če ta prostor postaja omejen, danes imamo praktično že polovico medijev v državi, ki so pod nekim političnim nadzorom tudi vladajoče koalicije. In če se začnem odločati, na katere medije hoditi, se lahko izločim tudi iz soočenj RTV. Ker tudi tam se je politična struktura zelo ideološko približala SDS, to se vidi z ukinjanjem kakovostnih oddaj in tem, kako se odločajo v predvolilnih soočenjih. Moj motiv je zelo jasen – ljudem sporočiti, kaj želijo, da bodo imeli izbiro.
Ampak vseeno je razlika med temi mediji. Tokovi financiranja enih in drugih. Pomislek je, da z nastopom tam legitimirate te medije.
Ne bom rekla, da je to lahka odločitev. Planet TV je v zadnjem trenutku šel v skupni volilni projekt z Novo24. V SD z Novo24 ne sodelujemo, ji ne odgovarjamo in se ne pojavljamo v oddajah. In je bila to težka dilema, priznam, da smo rekli vseeno, da na predvolilna soočenja gremo, sploh če bodo kredibilna in bodo zagotavljala enakovredno obravnavo. Zdaj smo, kjer smo. Ali je bila to prava odločitev, ne znam presoditi. Meni je bil interes, da nas čim več ljudi sliši.
Kdo sploh sestavlja vaše volilno telo? Koliko si v zelje skačete s stranko Levica? Kaj pravijo interne raziskave? So to vaši rivali?
Rivali niso, po nazorih sem kar blizu Levici. Kar en del naše stranke – ker imamo zelo barvito stranko – je lahko tudi zelo blizu Levici. Dejstvo pa je, da lahko naši volivci segajo v ves levosredinski prostor, od Levice do liberalne sredine. Tako da moramo nagovarjati vse – vse starostne kategorije, tudi ljudi v mestih in na podeželju. Delamo interne raziskave tako kot druge politične stranke – vidim, da lahko bistveno bolj nagovarjamo ženske, urbana središča, tam, kjer imamo naše volivke in volivce. So pa to res ali v sredinskem prostoru, ki je še močno izpraznjen, ali pa tudi na levi. Kar pomeni, da je obojestransko, da si krademo glasove.
Pravite urbani volivci – zdi se, da se zdaj precej osredotočate na mestna središča in urbane volivce, ki ste jih v preteklih letih izgubili največ. Ali vas okrepitve tipa Jonas Žnidaršič lahko popeljejo na pot stare slave, na kateri ste bili na volitvah leta 2008?
Drži, da smo bili SD v zadnjih letih še pred mojim prihodom precej načeti v urbanih središčih. Jaz sem Ljubljančanka, ne vem, ali nam bo to pomagalo, ker kandidiram v Ljubljani. Pomembno je, da imamo v urbanih središčih, zlasti v prestolnici, dober rezultat. Želela sem predvsem odpreti vrata v stranko – nagovarjati ljudi, ki niso tradicionalno strankarski politični kadri, ampak se odpirati v civilno družbo, nestrankarski sektor, s katerim sem v preteklosti veliko sodelovala, in nenazadnje na liste pridobiti čim več novih ljudi in obrazov, mladih, starih in znanih obrazov, žensk, in se mi zdi, da je na koncu nastala ena zdrava mešanica.
Je pravi recept, da z obrazi, kot sta Jonas Žnidaršič in Blaž Zgaga, ki je prišel zunaj politike na našo listo, nagovarjamo ljudi, ne vem. Vem pa, da je pravilno, da imamo nove ljudi, ki si predvsem želijo iti v politiko. Moje vodilo je bilo, ko smo izbirali kandidate, da so to ljudje, ki si želijo delati v DZ, da bodo vedeli, kaj delati, ker smo tudi imeli izobraževanja za kandidate, da so pripravljeni na to vlogo, če bodo izvoljeni. In da bodo zvesti vrednotam socialne demokracije.
Pravite, da želite stranko izčistiti. Nedavno ste za Delo dejali: “Marsikdaj ne poslušam niti najožjih sodelavcev, ker se mi zdi, da moramo prenoviti ne samo stranko, ampak tudi način delovanja politike v naši državi.” Kdo in kaj vas je motilo, ko ste prevzeli vodenje stranke? Kdo se je moral posloviti? Kdo je prišel na novo, komu najbolj zaupate v stranki?
Pravzaprav mislim, da se ni moral nihče posloviti. Ko sem prišla v to hišo, so bili tu zaposleni, ekipa, ki je še danes. Pripeljala nisem skoraj nobenega. Bolj ali manj sem podedovala ekipo, ampak sem skušala med njimi zgraditi večje zaupanje, videti, kdo je za kaj sposoben, kje so njihovi interesi in ambicije. Skozi proces so se pridruževali novi. Ker sem po naravi človek, ki mora zgraditi zaupanje, ne poslušam v tolikšni meri nasvete in priporočila, kakšen je nekdo, ampak si želim to mnenje ustvariti sama, slediti sebi. Preden uspem zgraditi zaupanje in izbrati, kdo mi je blizu, steče nekaj časa in zagotovo bo ta čas še tekel, ker je nadaljevanje enega postopka.
Kdo je vaš največji zaveznik v stranki?
Mislim, da je več zaveznikov, imam ženske ni moške kolege. Uspelo mi je precej spremeniti ekipe strokovnih svetov, ki danes res zelo dobro delujejo. Poimensko ne bi nikogar izpostavljala, da ne naredim krivice, saj je klop oz. vrsta teh ljudi kar dolga.
Bi si Matjaža Hana še želeli na mestu vodje poslancev?
Za Matjaža Hana sem prepričana, da bo naredil en izjemen rezultat na volitvah, ker je strašno uspešen in priljubljen poslanec v svojem okolju. Bo pa odvisno od rezultatov, kam bo šel. Morda bodo tudi kake druge ambicije. 
Ministrske?
Bomo videli, kakšna bo naslednja vlada in kakšna bodo koalicijska pogajanja.
Priznavate, da je stranka v preteklosti delala napake. Kaj jo najbolj obremenjuje še danes?
Stranka ima dolgo tradicijo. Pogosto slišim na terenu in marsikdo nam očita, saj ste imeli že priložnost, pa je niste izkoristili, saj ste bili že v vladah, pa niste storili, kar ste obljubljali. Jaz ne morem odgovarjati za preteklost, nisem sedela v nobeni vladi, si pa želim vplivati na prihodnost. Ta nahrbtnik, o katerem poslušam, je včasih težak. Bistveno težje je upravljati s stranko s tradicijo kot pa neko novo stranko, se opravičevati za nazaj.  
Je pa tudi to šola in lekcija za naprej. Mislim, da je to zelo koristno, ker se zavedaš, katerih napak ne smeš več ponavljati in imaš neko znanje ter ljudi z izkušnjami, ki te znajo opozoriti na nevarnosti. Mene zanima, kako bomo delali naprej in jaz si iskreno želim, da naredimo miselni preskok, da politika ni tu za nas, ampak da smo mi tu za ljudi. To je res moja želja in upam, da mi bo to uspelo z ljudmi, ki bodo želeli delati pošteno, bodo imeli neko visoko etiko in moralo ter bodo sposobni, ne bodo tu zgolj zaradi neke politične izkaznice.
Katera funkcija v vladi bi vas najbolj zanimala?
Ne želim kalkulirati ali govoriti o scenarijih drugih, dokler ne pridemo do rezultata na volitvah. Ker gremo na zmago, sem pripravljena prevzeti tudi odgovornost vodenja vlade. Če se bomo odločili in bomo del vladne koalicije in bo imel SD le ministrska mesta, se bom potem odločala glede na pogovore.
Gotovo je Ministrstvo za zunanje zadeve, kjer bi se videli?
Gotovo sem močna s političnimi povezavami v mednarodni politiki. Gotovo imam veliko prijateljev, s katerimi sem odraščala v Bruslju in so danes ministri ali pa so bili ministri v različnih vladah. Te povezave včasih v Sloveniji podcenjujemo. So izjemno pomembne, ker je Slovenija majhna in ranljiva. Včasih to pozabljamo in ko pridejo nekateri predsedniki vlad, ki nimajo mednarodnega zaledja, smo mogoče manj slišani in bolj šibki.
Še sodelovanje s civilno družbo. Zdi se, da ste pri referendumu o vodah vse opozicijske stranke imele nekaj od sodelovanja z Inštitutom 8. marec in ostalimi pobudniki referenduma. V kakšni meri se bojite njihove kritike, ko oz. če boste v naslednji vladi?
Kritika je vedno dobrodošla in imam veliko spoštovanje tako do Nike Kovač kot do civilne družbe in nevladnega sektorja. V zadnjih mesecih sem skušala v vse naše razprave okoli programa in strokovne svete vključiti nevladni sektor in civilno družbo. Zdaj, ko smo z Inštitutom 8. marec sodelovali pri referendumu o vodi, smo se dobro spoznali. Sodelujem in se pogovarjam tudi s Teo Jarc in Jašo Jenullom ter drugimi, ker me zanima, kako razmišljajo. Seveda so zelo kritična in glasna civilna družba, nenazadnje sem hvaležna, ker so tako kot mediji nadzor, kaj počnejo institucije. Zavedamo se, da bodo ostali enako kritični, tudi ko bomo v vladi, ampak upam, da bomo znali izkoristiti to tudi sebi v prid in da jih bomo slišali.
Na enem od plakatov sporočate: Brez obljub. A v resnici je vaš program poln obljub, od brezplačnih vrtcev, dostopnosti do specialista v 30 dneh, 700 milijonov evrov za dvig produktivnosti, povišanje minimalne plače, brezplačna prehrana za vse šolarje, krajši delovnik, dvig minimalne pokojnine, 10.000 novih najemnih stanovanj, povečevanje sredstev za javno zdravstvo na 12-odstotni BDP in še in še. Koliko so te obljube težke? Koliko so realno izvedljive?
Brez obljub je bila namenska akcija in še vedno drži. Moj namen in namen stranke je, da vse, kar smo zapisali v program – več kot 240 strani – temelji na finančnih izračunih, časovnici in je izvedljivo. Zakaj brez obljub? Ko sem v zadnjem letu veliko hodila po Sloveniji, sem v glavnem slišala: ""Dovolj imamo obljub. Vsi samo obljubljate. Politika je polna obljub."" Res je, da politiki veliko obljubljamo in potem tega ne izpeljemo. Zato sem vzpostavila ta proces ustvarjanja programa, ki je trajal več mesecev, da smo ga naredili s strokovnjaki skupaj in finančno izračunali, da je izvedljiv. Na marsikateri točki smo sami imeli dvome, pogovarjali smo se s strokovnjaki, a je mogoče.
Primer – 30 dni do specialista – je to mogoče? Je, s pravo formulo in dogovorom, kako zagotoviti več denarja v javnem zdravstvenem sistemu. En del je lahko odprava dopolnilnega zdravstvenega zavarovanja, prenos v obvezno zdravstveno zavarovanje in sprotno večanje sredstev v javno zdravstveno blagajno, Slovenija je pri tem izrazito pod evropskim povprečjem. Vse, kar je zapisano, niso obljube. To je program za 10 let, ne za en mandat.
Zagotovo ga bo treba prilagajati na dane razmere. Že zdaj se nam je zgodila vojna v Ukrajini in ta je naredila svet nepredvidljiv ter nevaren. Mesec nazaj si tega nismo predstavljali. Takoj sem aktivirala naše strokovne skupine, da naredimo akcijski načrt, kar pogrešam pri vladi. Kako zagotoviti samozadostnost z energenti in s hrano hrano? Kako zagotoviti varnost Slovenk in Slovencev in se soočiti s socialnim izzivom, ko bo v Slovenijo prihajalo še več ukrajinskih begunk in beguncev? Vse to smo razdelali, morali smo prirediti tudi kakšno prioriteto, ker so izzivi zaradi razmer okoli nas drugačni.
Ravno o tem govorim. Razmere so negotove, ob tem imamo 40 milijard javnega dolga. Katere bodo tiste glavne prioritete, od katerih ne boste odstopili in jih zagotovo želite izpeljati v tem mandatu? Koliko so te vredne?
Ne glede na vojno v Ukrajini, za katero še ne vemo, kako dolgo bo trajala, bo zdravstvo zagotovo prioriteta. Slovenke in Slovenci potrebujejo kakovostno javno zdravstvo. Sama imam izkušnjo izpred 20 let: če ne bi bila del javnega zdravstva in ne bi imela dostopa do zdravil ter najboljše zdravstvene oskrbe, verjetno ne bi premagala težke rakave bolezni. 
Danes vidim, ko smo šli čez zdravstveno krizo in ljudje niso šli do zdravnika ali specialista, niso postavili prvih ali pravočasnih diagnoz, na eni strani je premalo družinskih zdravnikov, krepi se zasebni sektor in morajo ljudje izbirati med tem, ali bodo čakali leto, da pridejo do specialista, ali bodo plačali, da pridejo naslednji teden, vidim, da je to napačno. Želim si, da naredimo javni zdravstveni sistem z večjimi javno finančnimi vlaganji, cilj je 12 odstotkov BDP v javni zdravstveni blagajni, kar je današnje povprečje v EU. Predvsem pa želim, da imamo v mislih bolnika.
Na zdravstvene storitve v Sloveniji čaka 214.800 ljudi. Tem ljudem obljubljate, da bodo v 30 dneh prišli do storitve. Ali je to sploh izvedljivo?
Vprašate lahko strokovnjake. Z marsikom sem se pogovarjala, vsi so mi to potrdili. Z ambicijo in soglasjem vseh akterjev je to izvedljivo. In mi bomo zagotovili ljudem, da bodo v 30 dneh prišli do specialista.
V tem mandatu?
V tem mandatu.
Koliko je težak tak ukrep?
Za finančni izračun bi morala pogledati v papirje, da ne bom govorila na pamet. Zagotovo pa pravim, da je treba povečati financiranje. Gre tudi za samo reorganizacijo zdravstvenega sistema, kar pomeni tudi skrajšanje administrativnih postopkov, da se zdravniki z njimi ne ukvarjajo. Gre za povečevanje sredstev v javno blagajno. Zagotovo je en prvih korakov ukinitev dopolnilnega zdravstvenega zavarovanja, ki ga danes ljudje plačujejo precej nesolidarno. Namreč vsi ne glede na prihodke plačujejo enak prispevek. Denar se zbira v zavarovalnicah, v času zdravstvene krize še bistveno bolj, namesto da bi odtekal v zdravstvo.
Kdo bi lahko vse te težave reševal v vladni ekipi? Koga bi posadili na mesto zdravstvenega ministra?
Odločila sem se, da se tudi znotraj stranke in mojih ekip ne pogovarjam o tem, kdo bo sedel na kakšnem stolčku, ker želim, da se ljudje dokažejo in pokažejo, koliko so predani in sposobni. Če bi odločala vnaprej, kdo bo kje, bi lahko preveč tvegala. Imam pa zdravstveno ekipo, ki jo vodi zelo sposoben Celjan Branko (Gabrovec op. a.), ki dela sicer na NIJZ. Ampak v tej ekipi je danes čez 80 strokovnjakov in strokovnjakinj, tako da je nabor potencialnih ljudi, ki lahko prevzamejo zdravstveni resor, zelo velik.
Ožjega pa nimate?
V svoji glavi ga imam.
Zdravstveni resor so že vodili ministri iz kvote SD, Borut Miklavčič, nato Dorjan Marušič. Kaj večjega takrat ni bilo narejeno, da bi uredili to področje. Zakaj bi vam ljudje danes zaupali, da ne bo ostalo pri obljubah na papirju?
Težko govorim za nazaj. Mislim, da če smo iskreni, tudi kakšnemu drugemu zdravstvenemu ministru ni uspelo narediti velikih sprememb nenazadnje tudi danes, pa je bila situacija vendarle drugačna tudi zaradi epidemije covida-19. Bi rekla, da smo bili Slovenci precej neuspešni pri obvladovanju epidemije. 
Ampak imam ta optimizem, da je ta naša zdravstvena ekipa zelo usposobljena in spremljam njihovo delo, vsaj slabi dve leti intenzivno delujejo, se pogovarjajo, vključujejo različna strokovna mnenja, več od tega ne morem pričakovati. Vse, kar lahko z gotovostjo rečem, je, da so strokovnjaki, da želijo narediti najbolje, nekdo pa mora na koncu sprejeti odgovornost. Ali smo zdaj boljši, kot je nekdo drug? Zagotovo smo boljši, ker imamo bistveno močnejšo ekipo.
Napovedujete, da boste znatno dvignili plače medicinskim sestram in zdravstvenim tehnikom. Za koliko? Zdravniki že zdaj opozarjajo, da so se razmerja z lanskim dvigom plač v zdravstveni negi porušila. Kakšne načrte imate glede plač zdravnikov?
Predvsem imam ambicijo prenoviti enotni plačni sistem in to v sodelovanju ter socialnem dialogu z vsemi partnerji. Kar je vlada naredila, je, da je z izključitvijo zdravnikov odprla Pandorino skrinjico. Pozabila je na druge storitve, zaposlene v javnem sektorju, tudi zdravstveno osebje, tehnično, zato so se dogajali protesti.
Ko govorimo o prenovi enotnega plačnega sistema, vem, da je to velik zalogaj, ampak delati ga je treba skupaj s sindikati v socialnem dialogu, to je naša ambicija. Kako bomo zviševali plače? Zagotovo ne na privilegiran način samo za določene skupine. Naš cilj pa je, da bomo zagotavljali minimalno plačo – vsaj 800 evrov – in potem progresivno zviševali.
Ampak verjetno imate v glavi nek okvir, za koliko bi se morale medicinskim sestram zvišati plače. 
Povem, da smo v vseh pogajanjih doslej želeli zagotoviti, da so vsi skupaj kot del javnega sektorja v enotnem plačnem sistemu in ne privilegirani. Kakšna bo računica plače, je odvisno, kako bomo prilagajali tudi plače drugim v javnem sektorju –  v šolstvu, izobraževanju in vrtcih.
Fides že dlje časa vztraja pri svoji nameri o izstopu iz sistema plač v javnem sektorju. Pravijo, da od tega ne bodo odstopili. 
Težka pogajanja bodo. Za vsako naslednjo vlado bo zalogaj, kako uskladiti različne interese, ampak voditi socialni dialog s socialnimi partnerji in sindikati se mi zdi izjemno pomembno. Vem, da je to velik izziv, ampak samo tako bomo lahko uspeli dosegati neke kompromise, s katerimi upam, da bodo zadovoljni vsi.
Naštejte tri konkretne ukrepe, s katerimi bi se poleti pripravili na epidemiološko nepredvidljivo jesen.
Predvsem bi poslušala stroko, imela bi strokovno ekipo, ki bi jo vodili usposobljeni epidemiologi oz. tisti, ki najbolje obvladujejo zdravstveno situacijo. Bila bi lahko tudi del vladne ekipe. Potem bi želela s pomirjujočo komunikacijo in sočustvovanjem povabiti ljudi, da pomagajo s tem, da spoštujejo ukrepe. Predvsem ne bi več šla v ad hoc ukrepe mimo zakonov in ustave, ampak skozi parlamentarno obravnavo uvedla nazaj delujočo pravno državo, ko gre za obvladovanje epidemije.
S stroko, s katero se usklajujete zdaj, pa nimate pripravljenega nabora ukrepov?
Imamo zelo dolg nabor, ves čas zdravstvene epidemije smo pošiljali nabor ukrepov predsedniku vlade, zato smo se tudi udeležili prvega posveta, ki ga je organiziral predsednik države, žal pa nismo bili slišani. Seveda se ti ukrepi glede na to, koliko danes poznamo epidemijo in koliko smo jo poznali pred dvema letoma, spreminjajo in prilagajajo. Koliko smo v tem času naredili za prezračevanje prostorov? Nič. V šolah, vrtcih in ustanovah bi lahko bistveno več naredili, če bi se zavedali, koliko pomeni prezračevanje prostorov za neširjenje virusa. In še bi lahko naštevala.
Kakšen energetski načrt predlagate za prihodnjo zimo?
Slovenija v zadnjih letih ni bila ambiciozna, ko gre za obnovljive vire. Mi predvsem potrebujemo diverzifikacijo virov, to je seveda dolgoročni ukrep, če gledamo, kako zagotoviti obnovljive vire ali sončnih ali vetrnih elektrarn. Sončne elektrarne bi lahko danes zagotavljale bistveno več elektrike, pa nismo naredili veliko. Dolgoročno zagotovo moram vložiti velik napor v obnovljive vire energije.
Kratkoročno pa to, kar je skušala vlada – žal zelo pozno tudi z znižanjem marž cen in zniževanjem DDV – predvsem zagotoviti, da bomo naslednjo zimo preskrbljeni z energenti. Cene se bodo dražile. Cela Evropa išče obvode z utekočinjenim plinom in dobavami iz tretjih držav. Tu moramo biti predvsem močno proaktivni in iskati rešitve znotraj EU.
Kako močno lahko zagovarjate zelene politike s Teš 6 na grbi?
Jaz ne čutim bremena Teš 6, nikoli se nisem ukvarjala s tem bremenom. Tudi v SD, kolikor vem, ni nihče v kakšnem kazenskem postopku glede Teš 6. Je pa zagotovo res, da je to težko vprašanje, ki dostikrat bremeni stranko. Menjavale so se različne ekipe in vlade, a želela bi si, da lahko izpeljemo cilje glede zaprtja premogovnika in sanacije Šaleške doline, za katero smo dobili evropska sredstva, predvsem pa glede pravičnega prehoda, do bodo lahko ljudje tam imeli delo in bodo lahko normalno preživeli. 
To so težki izzivi za dolino, tudi težki izzivi bodo, kako zagotavljati elektriko. Ker danes zaprtje Teš 6 pomeni, da praktično lahko v državi okoli 40 ali več odstotkov gospodinjstev izgubi svetlobo. To so izzivi, ki jih bo morala naslavljati vsaka vlada, kako zagotoviti jasen energetsko-podnebni akcijski načrt. Mislim, da nobeni vladi doslej ni zares uspelo, da bi bili dovolj ambiciozni, kako bomo samozadostni. Socialni demokrati se zavedamo, da bo jedrska energija verjetno morala biti vir za neko prehodno obdobje. Je pa to tako občutljivo finančno in strateško vprašanje, da se bomo morali o njem pogovarjati in dogovarjati skupaj z ljudmi na referendumu.
Poudarjate, da ste močni v zunanji politiki in da so vezi, ki ste jih spletli v Bruslju, vaša prednost. Kako bi vi pripeljali arbitražno zgodbo do konca?
Predvsem s tem, da bi jasno sledili odločitvi arbitražnega sodišča oz. razsodbe, ki smo jo dobili. Ta razsodba zagotovo ne eni ne drugi strani ni najbolj po godu, ampak je verjetno največ, kar je Slovenija lahko dobila in verjetno boljše ne bo. Mislim, da je vsakršna poteza, ki gre stran od spoštovanja arbitražne razsodbe, zelo nevarna. 
Skrbi me, kaj se dogaja v tihi diplomaciji med predsednikoma vlad ta hip, o dogovarjanju o ribiškem sporazumu, ker to lahko pomeni zelo nevarno odstopanje od arbitražnega sporazuma in tudi nespoštovanje parlamentarnih postopkov. Ti kritični glasovi nenazadnje tudi slovenskih ribičev, ki opozarjajo, da hrvaški ribiči nimajo prostora v našem morju in da odstopamo od dogovorov, so za državo in zunanjo politiko izjemno nevarni.
Ali vas je vojna v Ukrajini presenetila?
Absolutno. Mislim, da je presenetila in prestrašila cel svet, grozljivi prizori ljudi, bombardiranja in vojskovanja. Huda ruska agresija Putina je vredna najostrejše obsodbe. Težko je gledati prizore mam in otrok, ki bežijo, skoraj štirje milijoni beguncev so na evropskih tleh, bistveno več kot kadar koli v zgodovini Evrope in to bo velik izziv. Ukrajina je v velikem delu porušena. Preden se bo življenje postavilo nazaj, bo potrebno veliko solidarnosti in evropske pomoči. Upam, da lahko po mirni poti, z dialogom, brez rožljanja z orožjem in nepotrebnih solističnih akcij tudi majhne Slovenije čim prej zagotovimo mir.
Kako bi vi ukrepali, če bi bili na poziciji moči, da bi lahko ukrepali?
Skupaj z vsemi evropskimi voditelji. EU se je odzvala zelo enotno s sankcijami proti Putinu, zelo enotno tudi v pomoči Ukrajini, ki ni samo pomoč v orožju, ampak je pomoč pri dobavi zdravil in hrane, je humanitarna pomoč. Slovenija bi lahko bistveno več naredila s humanitarno pomočjo. Sprašujem se, zakaj Slovenija ni poslala nekoga, ki bi koordiniral humanitarno pomoč v Kijevu, namesto da smo se spraševali, zakaj tja odhaja diplomatska misija, človek z obrambnega ministrstva, ki en dan dvigne zastavo, drug dan spet spusti, nato dvigne in spet spusti. Zdi se precej neusklajena akcija in predvsem pogrešam zunanjega ministra. Nekako je postal odsoten, odkar traja vojna v Ukrajini, zdi se, da gre to samo v korist predsedniku vlade, ki jo s takšnimi herojskimi akcijami izkorišča za politični namen.
Kako vidite vlogo našega evropskega komisarja, ki je pristojen ravno za krizne razmere?
Želim si, da bi bil bolj slišan, da bi ga tudi v Sloveniji večkrat opazili, ker je vendarle pristojen za humanitarno pomoč. Tudi v Bruslju ga ne opazim veliko, a mogoče verjamem, ker ima veliko dela. Mogoče bi lahko dal nasvet Sloveniji, kako izkoristiti to humanitarno dimenzijo in državi pomagati, pa žal tega nisem zasledila.
Na začetku se je zdelo, da je Slovenija dobila precej marginalno vlogo v Evropski komisiji s takim resorjem, kar se je čez čas skozi izzive, ki so sledili v teh letih, izkazalo, da je kar pomembna vloga. Ali Janez Lenarčič dobro opravlja svojo funkcijo po vašem mnenju?
Resor, ki ga ima, je zelo pomemben. Že v času zdravstvene krize in naravnih katastrof ter vse solidarnostne pomoči komisar Lenarčič imel pomembno vlogo. Težko sodim, ker pravzaprav ne slišim veliko. Kar verjetno pomeni, da tako zelo glasen ni, mogoče ne izkorišča dobro komunikacije, zagotovo pa ima veliko dela. Ali dela uspešno, je mogoče bolje vprašati njegove kolege v Evropski komisiji. Jaz sem in tja vprašam Slovenke in Slovence, ki jih poznam, ali vidijo in slišijo našega komisarja, a moram reči, da odgovori niso preveč spodbudni.
Kolikšna možnost obstaja, da se vrnete na mesto evropske poslanke?
Mislim, da sem v glavi že zdavnaj sprejela, da se vračam domov. Če bi se seveda zgodilo, da so volitve izjemno slabe za SD, potem bom iskala in morala delati druge stvari. Ampak ta trenutek je moja želja in ambicija ostati v Sloveniji.
"
https://www.24ur.com/novice/dejstva/fajon-velika-koalicija-sd-in-sds-zagotovo-ne-dokler-bo-sds-vodil-jansa.html,"Fajonova: Velika koalicija SD in SDS zagotovo ne, dokler bo SDS vodil Janša","Deset hitrih vprašanj o ključnih družbenih in političnih vrednotah smo tokrat zastavili predsednici SD Tanji Fajon. Pogovor smo opravili v petek, na dan šaljivcev. Želi si, da bi bila med izjavami, ki jih je slišala v zadnjem času, prvoaprilska šala izjava Pavla Ruparja, naj si pregleda mednožje. Dodaja, da velika koalicija med SD in SDS zagotovo ne bo mogoča, dokler bo SDS vodil Janez Janša. In če bi lahko slišala Janšev odgovor na eno vprašanje, bi ga vprašala, ali se ji bo kdaj opravičil za vse žaljive tvite.","
Celoten intervju s Tanjo Fajon bomo na 24ur.com objavili v nedeljo.
1. Za katero izjavo, ki ste jo slišali v zadnjem času, bi si želeli, da bi bila prvoaprilska šala?
Naj si pregledam mednožje z ginekologom.
 
2. Ali vam je pobuda za ustavno presojo glede obstoja stranke SD škodila ali koristila?
Nič od tega. Pravzaprav se s tem nisem veliko ukvarjala. Sem pa vesela, da je ustavno sodišče v celoti zavrnilo politično nagajanje, da bi Socialne demokrate zbrisali iz političnega prostora Slovenije.
 
3. Zaprtje Teš? Kdaj?
Po željah, ambicijah in predlogih v letih 2032 ali 2033. Glede na energetske izzive pa je vprašanje, ali bomo v nadaljevanju odvisni tudi od uporabe premoga. Opozarjam, da potrebujemo jasen energetski načrt.
 
4. Kaj vas v KUL bolj združuje – skupni program ali antijanševska drža?
Oboje. Ključen se mi zdi predvsem skupni program, ker antijanševska drža ni dovolj. Mi želimo obnoviti demokracijo, pravno državo, odpraviti neenakosti, zagotovo nas to bolj združuje. Ampak moramo tudi jasno vedeti, kako bomo bolje upravljali državo.
5. Kdaj bo mogoča velika koalicija SD in SDS?
Zagotovo ne, dokler bo SDS vodil Janez Janša.
 
6. V katerem primeru bi kandidirali za predsednico republike?
Če bi čutila, da imam podporo in zaupanje volivk in volivcev, da bi izrazili takšno željo. Ob mnogih predpostavkah je to težka odločitev.
 
7. Ali je poslanski prestop prevara volivcev?
Meni ni blizu kakršen koli prestop med strankami, ker imam vedno občutek, da gre za zasledovanje lastnih interesov. In teh prestopnikov je v naši politiki mogoče preveč. Ja, do neke mere je lahko tudi prevara volivcev, odvisno tudi od političnega spektra prestopa.
 
8. Če bi lahko slišali odgovor Janeza Janše na eno vprašanje, katero bi mu zastavili?
Ali se mi bo kdaj opravičil za vse žaljive tvite.
 
9. Kakšen vavčer bi vi dali ljudem?
V tej situaciji zagotovo najprej energetskega in prehrambenega.
 
10. Kdo je vaš vzornik v slovenski in kdo v tuji politiki?
V tuji politiki sta moji vzornici zagotovo novozelandska in finska premierka, ki sta izvrstno in tudi z empatijo obvladovali zdravstveno krizo, obe sta tudi socialni demokratki. V slovenski pa bi lahko navedla Niko Kovač, ker je mlada, aktivna, prodorna in tudi glasna aktivistka, ki nas velikokrat opozarja na izzive družbe.

"
https://www.24ur.com/novice/volitve/tonin-na-taboru-nsi-izpostavil-ucinkovitost-stranke.html,Tonin na taboru NSi izpostavil učinkovitost stranke,"Stranka NSi je po besedah njenega predsednika Mateja Tonina dokazala, da zna in zmore delati ter premikati stvari naprej, tudi ko gre za nemogoče projekte. Na tradicionalnem taboru stranke, ki ga je tokrat gostil Kamnik, je Tonin naštel projekte aktualne vlade in napovedal številne nove.","
""V preteklih letih se nam je marsikdo posmehoval, češ, kaj pa bo ta NSi, kaj pa sploh znajo, kaj pa sploh zmorejo ... Poglejte nas danes, zaradi našega dela številni Slovenci danes živijo bolje in to dokazano bolje,"" je na strankarskem taboru v Termah Snovik poudaril Matej Tonin.
NSi je po njegovih besedah stranka dejanj. ""Vsi, ki se peljete čez Tuhinjsko dolino ali pa čez Kamnik, lahko oprijemljivo vidite vseh pet milijonov evrov, ki jih je infrastrukturni minister Jernej Vrtovec investiral v ceste. V Kamniku se dograjuje dom starejših občanov, za katerega smo zagotovili 3,6 milijona evrov, gradi se tudi šola, za katero je država zagotovila 2,3 milijona evrov, prenavljata se dom kulture in Policija,"" je podpredsednik vlade nanizal projekte.
Kot je poudaril, je treba 24. aprila oditi na volitve in reči odločen ne vsem tistim, ki ""nam bodo predvsem jemali"". Odločitev bo sicer po Toninovih besedah preprosta: ""Na eni strani imate učinkovito ekipo NSi, na drugi strani pa celo falango strank, ki napovedujejo revanšizem, nacionalizacijo in višje davke.""
Po Toninovih besedah bodo v NSi neizprosni borci za štiri stvari. ""Zagotovo za naš način življenja, da se ohranijo vrednote, na katerih sta zrasla Slovenija in slovenstvo,"" je poudaril. Gospodarstvu nameravajo omogočiti, da diha s polnimi pljuči, ne pa ga daviti z visokimi davki in pretirano birokracijo.
Izpostavil je tudi javno zdravstvo, katerega največji problem po Toninovi oceni ni denar, ampak organiziranost. ""NSi bo poskrbela, da bomo v Slovenijo končno pripeljali vsem dostopno javno zdravstvo,"" je napovedal. ""Četrta stvar, ki jo prinaša NSi, je več veselja do življenja,"" je dejal in pojasnil, da je demografska zima za Slovenijo neizprosna, reševanja problema pa se je treba lotiti takoj.
Današnje sneženje je po Toninovih besedah tudi simbolično sporočilo ""levim vročim glavam, ki težko prebavljajo in prenašajo, da oblast v Sloveniji ni dedna in da ni nič hudega, če odgovornost za vodenje vlade od časa do časa dobi tudi naša stran, ki je učinkovita, zna in zmore"".
Tabora se udeležuje vodstvo NSi skupaj z ministrsko ekipo in poslansko skupino ter kandidatkami in kandidati za poslance.
"
https://www.24ur.com/novice/slovenija/soocenje_3.html,"Fajonova opozarja na zadolženost, Počivalšek: Dolg bomo z lahkoto odplačali","Na prvem volilnem soočenju Kluba slovenskih podjetnikov (SBC) s Petro Kerčmar sta si nasproti sedela Tanja Fajon, predsednica stranke SD, in Zdravko Počivalšek, predsednik stranke Konkretno, iz Gibanja Povežimo Slovenijo. Odgovarjala sta predvsem na vprašanja, ki pred volitvami najbolj zanimajo podjetnike. ","
Gosta sta na soočenju SBC spregovorila o vojni v Ukrajini, zakonu o dohodnini, zdravstveni krizi, kadrovanju, zaposlovanju v javnem sektorju in tudi o tem, kaj lahko pričakujemo po volitvah. V čem ste drugačni od predsednice SD, je Zdravka Počivalška takoj na začetku izzvala voditeljica Petra Kerčmar: ""Prisegam v povezovanje bolestno razdeljenega slovenskega političnega prostora, ker smatram in smatramo, da je v letu 2022 pomembno pogledati naprej.""  Tanja Fajon je medtem povedala ""Do sedaj nisem imela priložnosti sedeti v nobeni od vlad.""  A kot je poudarila Fajonova, ima drugačne politične izkušnje iz drugega prostora, kjer je bila politična kultura na višji ravni. Po nazorskih pogledih je stranka bližje Levici kot Počivalškovi stranki. 
O zadolževanju države in zakonu o dohodnini 
Rezultati vlade so konkretni, pripeljali so do rekordne gospodarske rasti, najboljše bonitetne ocene in najnižje brezposelnosti, je našteval Počivalšek. Po njegovih besedah je razlika med njima, da bi njegovo gibanje ljudem dalo ribiško palico, da se jih nauči ribo ujeti, medtem ko je Fajonovi očital, da bi ljudem dala ribo. A Fajonova mu je takoj replicirala, da so eno besede, drugo pa dejanja, ki v zadnjem času strižejo. Vladi je očitala globoko krizo pravne države, demokracije in to, kar se je dogajalo mimo Ustave in zakonov.
""Stanje v javnih financah se je izrazito poslabšalo, država je močno zadolžena. Zadolževali smo se res po nizkih obrestnih cenah, a to ni bila izjema. Gospodarska situacija danes je enaka kot pred epidemijo, le da je stanje javnih financ bistveno slabše in da nas bo močno bolela glava, saj bo treba tudi ta denar odplačevati,"" je opozorila Fajonova. Počivalšek na drugi strani trdi, da bomo ta dolg z lahkoto vrnili, saj smo v tem času ustvarili visoko dodano vrednost in smo v resnici zmagovalci na gospodarskem področju. 
Kaj pa menita o zakonu o dohodnini, ki prinaša višje plače, a pri minimalni plači za 13 evrov, pri povprečni plači za 22 evrov, pri tistih, ki imajo 40.000 evrov bruto pa za 15.000 evrov ali več? Kot je dejala Fajonova, temu v SD ostro nasprotujejo in se zavzemajo za progresivno ter pošteno obdavčitev, da se obdavčuje po načelu 'tisti, ki imajo več, plačajo več'. Počivalšek je odgovoril, da je država v gospodarski kondiciji, ki omogoča, da si država vzame manj in da delavcem več. Manj progresivno obdavčevanje višjih plač je nekaj, za kar je Počivalšek prepričan, da moramo nujno nasloviti in da bomo tako v večji meri nagrajevali možgane.  
Povezovanje znotraj koalicije?
Počivalšek pravi, da je najprej potrebno izpeljati volitve, potem pa so v Gibanju pripravljeni na pogovore z vsemi ali pa vsaj s tistimi, ki so za skupno prihodnost. Jaz ne morem pristati na to, da bi SD sodelovali s strankami, ki kršijo Ustavo in zakone. To so vse vladne stranke, je bila konkretna Fajonova. Nam je nesprejemljivo, da nekdo nekoga zavrača, mi smo bolestno razdeljeni, ji je odgovoril aktualni minister za gospodarstvo.
Blatenje Akrapoviča za oligarha in davčnega utajevalca sporno?
Oba gosta sta ostro obsodila blatenje s strani politikov in medijev. Fajonova je poudarila tudi, da je nesprejemljivo žaljenje in laganje ter diskreditacija političnih nasprotnikov. In spregovorila o nevarni slovenski politični razdeljenosti na dva pola. Počivalšek je dodal, da je krivično označevati tako Akrapoviča kot tudi Boscarola za oligarha, saj sta oba ugledna slovenska podjetnika, ki sta svoji podjetji ustvarila s korektnim delom.
Ukinjanje programa na RTV Slovenija?
Kako gledate na ukinjanje kakovostnih informativnih oddaj na RTV Slovenija, je Fajonova izzvala Počivalška, ta ji je odvrnil, da za RTV dajemo 100 milijonov, za plače 80 in dodal, da ga je sram, da ima tak javni sektor. Prizadeval pa si bo še za uravnotežen javni servis, obljublja Počivalšek. Fajonova je v nadaljevanju pojasnila, da jo boli, kaj se dogaja z novinarstvom, da ne zagotavljamo uravnoteženega poročanja, kar je zanjo nedopustno. Na koncu sta oba gosta še pojasnila, kdo bo prvi mož oziroma prva dama, če kdo od njiju zmaga na volitvah in postane predsednica oziroma predsednik vlade. 
"
https://www.24ur.com/novice/volitve/kako-zagotoviti-ustrezno-zdravstveno-oskrbo-za-vse.html,Kako zagotoviti ustrezno zdravstveno oskrbo za vse? ,"V predvolilnem času tako rekoč vse stranke v ospredje spet postavljajo zdravstvo – kakovostno in za vse dostopno. Toda po dveh letih epidemije je zdravstvo samo še bolj izčrpano in še bolj težko dostopno. Že pred epidemijo predolge čakalne vrste za različne specialistične preglede in obravnave so se še podaljšale, več kot 130 tisoč ljudi je celo brez osebnega zdravnika. Zdravniki iz zdravstvenih domov odhajajo k zasebnikom ali drugam – tja, kjer so plače višje, obremenjenost pa manjša. O odhodu razmišlja tudi vse več mladih zdravnikov. ","Za številkami slovenskega zdravstva smo ljudje. Na eni strani veliko pomanjkanje zdravnikov, ki seže do številke 1000, na drugi tisti, ki nimajo osebnega zdravnika ali pa imajo do njega omejen dostop. Gre za 130.000 posameznikov. 
Največji je primanjkljaj med družinskimi zdravniki, ravno v temelju zdravstva torej. Že nekaj let na zbornici ugotavljajo tudi: ""Da je prijav manj tudi za nekatere druge stroke, ki so pretežno vezane na bolnišnično okolje in spadajo med t. i. težko, zahtevno medicino, če navedem primer intenzivne medicine, hematologije, nekaterih kirurških strok,"" pripoveduje predsednica zbornice Bojana Beović. 
In kako bi sistem, ki nujno potrebuje rešitve, spreminjale politične stranke? V NSi med drugim predvidevajo ukinitev koncesij in uvedbo samostojnega nosilca zdravstvene dejavnosti. Pri gibanju Povežimo Slovenijo navajajo, da mora javno zdravstvo pomeniti pravico do hitre in učinkovite zdravstvene oskrbe. V SDS nameravajo izboljšali kakovost storitev, povečati dostopnost in zagotoviti konkurenčnost slovenske medicine. Pri gibanju Svoboda so za ukinitev dvoživk, vzpostavljali bi konkurenco za izvedbo zdravstvenih storitev vse do upada čakalnih vrst. V SD bi stimulirali dodatno delo v javni zdravstveni ustanovi in odgovornost zdravstvenega menedžmenta. Tudi pri Levici bi ukinili t. i. dvoživkarstvo in krepili javno zdravstvo z dodatnimi sredstvi. V LMŠ bi povečevali privlačnost poklica zdravnika družinske medicine z zagotovitvijo boljših razmer za delo. V SAB pa povečali število družinskih zdravnikov in izboljšali pogoje dela.
Ta čas pa, kot ugotavljajo zdravniška društva: ""Smo valilnica kadrov za bogate države,"" in dodajajo, ""zdravstveni sistem bo uspešen v spopadanju z izzivi oskrbe bolnikov šele, ko se bomo kadrovsko dovolj okrepili, da bomo kos rednim programom.""
Epidemija je še poglobila težave našega zdravstva, ki se kopičijo že leta. V oddaji 24UR ZVEČER sta o tem spregovorila družinski zdravnik dr. Rok Ravnikar in dr. Luka Kovač iz združenja Mladi zdravniki. 
'Potrebna je večja fleksibilnost zaposlovanja'
Je predlog NSi o samostojnih nosilcih zdravstvene dejavnosti dobra rešitev? Bo zaradi tega več družinskih zdravnikov? ""Situacija je tako resna, da rešitev ne moremo ločiti na leve ali desne, ker v potapljajočem se čolnu je čisto vseeno, na kateri strani mečeš vodo iz čolna. Fleksibilnost zaposlovanja na primerni ravni je ena od stvari, ki so se identificirale kot problematične v Sloveniji. Se pravi, če bi imeli mladi zdravniki na voljo več oblik zaposlovanja, sodelovanja, tudi v najbolj zaželeni smeri, kot je poklic svobodnega zdravnika, bi to na primarno raven nedvomno privlačilo nekaj več mladih zdravnikov kot do sedaj,"" je menil Ravnikar. 
Vsi se zavedamo, da je zdravstvo eden od temeljev naše družbe. 14 ministrov, ki so se zamenjali v zadnjih 14 letih, zagotovo ne prispeva k temu, da bi se implementirale učinkovite rešitve na področju zdravstva, pa je dodal Kovač. ""Pridružujem se mnenju dr. Ravnikarja, da predvsem na področju primarnega zdravstva potrebujemo nekaj drugačnega, večjo fleksibilnost, ker na trg dela oz. v samo zdravništvo vstopamo mladi, ki smo odraščali v nekoliko drugačnem sistemu in potrebujemo drugačne delovno-pravne oblike."" Dodal je tudi, da si 'svobodnega zdravnika' niso izmislili oni, pač pa gre za organizacijo dela, ki je podobna večini držav EU.
'Če hočemo zadržati mlade zdravnike, moramo sprejeti odločne in hitre korake'
Opozoril je, da slabe plače, na kar opozarjajo v SAB, niso omejene samo na družinske zdravnike. ""Vsi zdravniki vstopamo z enakimi pogoji v sam poklic. Mladi zdravniki , torej specializanti, mladi specialisti smo, bi lahko rekli, slabo plačani. Specialist družinske medicine oz. specialist s plačnim razredom 45, to je zdravnik specialist, ki je zaključil specializacijo štiri do šest let, njegova osnova plača je devet evrov neto na uro.""
Ravnikar je pripomnil, da so slabe plače posredno tudi eden od razlogov, da se tako malo mladih odloča za družinsko medicino. ""To je eden od pomembnejših vidikov, čeprav plača pri družinskih zdravnikih nikoli ni prva izbira za izbiro specializacije. Je pa to eden od ukrepov, ki jih ima država na voljo, da skuša vplivati na izbiro mladih. Če hočemo, da bodo zdravniki ostali v Sloveniji ne glede na specializacijo, je to področje, ki ga bo treba urediti. Mi smo v stikih s sosednjimi državami iz EU, kjer so razmerja plač jasna. Mladi imajo prosto pot in bodo šli tja. Če jih hočemo zadržati za naše paciente, bo treba sprejeti neke konkretne, odločne in hitre korake."" 
'Ključna težava so pogoji dela'
Kovač je znova poudaril, da se Mladi zdravniki strinjajo s sindikatom Fides in zahtevajo izstop iz enotnega plačnega sistema. ""Kajti Fides je prepoznal, da je ta oblika za zdravnike v trenutni strukturi nesprejemljiva. Ne omogoča dovolj fleksibilnega nagrajevanja, dovolj finančne stimulacije za to, da bi se vsi oz. večina mladih odločala, da ostane v tem sistemu. In kot smo pokazali v naših analizah na primeru Nemčije in Velike Britanije, so plače zdravnikov v Sloveniji vsaj 20 do 30 odstotkov prenizke, tudi če upoštevamo BDP glede na Nemčijo in Veliko Britanijo."" 
Kako pa spodbuditi mlade, da bi se v večjem številu odločali za družinsko medicino? Je dovolj, da zgolj razpišemo več specializacij in upamo na najboljše? Seveda ne, odgovarja Ravnikar, saj sta Zdravniška zbornica in ministrstvo zadnjih 10 let redno razpisovala več mest za družinsko medicino, kot je bilo interesa. ""V zadnjih 10 letih je ostalo nezapolnjenih skoraj 600 mest za specializacijo iz družinske medicine. Se pravi, tukaj ni problem v razpisovanju ali omejevanju dostopa do družinske medicine. Ključna težava so pogoji dela: preobremenjenost in prenasičenost z administrativno-birokratskimi obremenitvami, ki niso strokovni izziv. Mi opravljamo delo, ki bi ga morali izpolnjevati predstavniki ZZZS-ja. To niso stvari, zaradi katerih smo mi študirali medicino."" Opomnil je tudi, da so družinski zdravniki pogosto manj cenjeni med kolegi. 
Pri zasebnikih je fleksibilnost nagrajevanja večja, bi morali to zagotoviti tudi v javnih zavodih? Učinkovitost je zagotovo ena od pomembnih lastnosti, ki jim mora slediti vsaka organizacija, a v zdravstvu, ki je tukaj nekoliko specifično, morata biti na prvem mestu kakovost in zagotavljanje varne oskrbe za bolnike, je poudaril Kovač. ""Hkrati pa bomo varno in kakovostno oskrbo zagotovili tako, da bomo sledili evropski direktivi 48-urnega delovnika. To je ena od stvari, ki jo mladi zdravniki vse bolj poudarjajo – da sledimo temu, da omejimo delovni čas na področju zdravstva."" 
'Po tem, kdo bo na položaju ministra za zdravje, bomo vedeli, kako resno misli vlada'
Kako bi bilo treba izboljšati naš zdravstveni sistem, kaj bi morali biti prvi ukrep nove vlade, katera koli že bo? Kovač je navedel, da je po podatkih Zdravniške zbornice med leti 2010 in 2020 Slovenijo zapustilo oz. ni nadaljevalo kariere v zdravništvu okoli tisoč zdravnikov – nekje 500 diplomantov in še 400 zdravnikov. To je približno toliko, kolikor zdravnikov manjka, da bi dosegli evropsko povprečje. ""Kar mi vidimo kot temeljni ukrep, ki ga pričakujemo od naslednje vlade, je predvsem stabilnost. Rabimo stabilnega ministra in nek jasen cilj, ki naj ga vladajoča politika zasleduje."" 
Ravnikar je dodal, da izkušnje kažejo, da ni toliko pomembno, kaj stranke zapišejo v programih, ampak koga bodo postavili za ministra. ""To, da so jih zamenjali 20 v 20 letih, pomeni, da nikoli nobena politična garnitura ni tvegala z močno politično osebnostjo na Ministrstvu za zdravje, zato vsebinsko ni bilo nikoli soočeno z nekim rešitvami tako kompleksnega sistema, kot je zdravstvo. Če se bo nek pomemben predsednik ali predsednica koalicijske stranke bodoče vlade odločila biti minister za zdravje, bomo vedeli, da naslednja vlada misli resno.""
"
https://www.24ur.com/novice/slovenija/aprilske-drzavnozborske-volitve-bo-ocenjeval-urad-ovse.html,Aprilske državnozborske volitve bo ocenjeval Urad OVSE,"V Državni volilni komisiji (DVK) pozdravljamo odločitev Urada OVSE za demokratične institucije in človekove pravice, da na aprilske državnozborske volitve napoti misijo za ocenjevanje volitev, so sporočili z DVK. Misijo bo sestavljalo več strokovnjakov, ki bodo v Slovenijo predvidoma prispeli 12. aprila. Njihova ključna naloga bo preučiti posamezne elemente volilnega procesa oz. različne vidike priprav na izvedbo volitev.","
Predstavniki Misije Urada za demokratične institucije in človekove pravice (ODIHR) za ocenjevanje potreb so se februarja ob obisku v Sloveniji srečali s predstavniki različnih ministrstev, sodišč, varuhom človekovih pravic, parlamentarnimi političnimi strankami, civilno družbo, mediji in nekaterimi drugimi sogovorniki, med drugim tudi z vodstvom DVK. Po končanem obisku je urad pripravil poročilo misije za oceno potreb glede aprilskih državnozborskih volitev v Sloveniji, v katerem med drugim priporoča napotitev misije za ocenjevanje aprilskih državnozborskih volitev.
Iz omenjenega poročila izhaja, da v Misiji ODIHR za ocenjevanje potreb načeloma zaupajo v volilno zakonodajo in strokovnost, neodvisnost in nepristranskost pristojnih volilnih organov. Vendar pa se jim zdi smiselna nadaljnja ocena določenih drugih vidikov volilnega procesa, zlasti vodenja volilnih kampanj in preglednosti oz. transparentnosti njihovega financiranja, medijskega poročanja o volitvah in medijskega okolja nasploh. Zato so priporočili napotitev misije za ocenjevanje volitev v Slovenijo.
V skladu s Pravilnikom o merilih, pogojih in postopku za pridobitev akreditacije za opazovanje volitev lahko Vlogo za pridobitev akreditacije za opazovanje volitev sicer vložijo predstavniki domačih in tujih organizacij, ustanov, združenj in društev ter mednarodnih organizacij, ki se ukvarjajo s področjem volitev, varstvom človekovih pravic, integritete ali izobraževanja. Opazovalci so tudi člani oziroma predstavniki centralnih volilnih organov drugih držav. Vlogo za opazovanje volitev je mogoče oddati do 13. aprila. 
"
https://www.24ur.com/novice/dejstva/na-stotine-milijonov-za-nevladnike-ja-a-ne-za-tiste-na-metelkovi-6.html,"Na stotine milijonov za nevladnike? Ja, a ne za tiste na Metelkovi 6","Podpredsednik stranke SDS Aleš Hojs je v prvem predvolilnem soočenju na naši televiziji izjavil, da je sedanja vlada ukinila privilegije, zaradi katerih so se desetine oziroma stotine milijonov prilivale nevladnim organizacijam na Metelkovi 6. Ali Hojsove trditve držijo?","""Ukinili pa smo privilegije, ko so se desetine, stotine milijonov prilivale na Metelkovo 6 brez kakršnega koli rezultata. To pa smo ukinili,"" je v predvolilnem soočenju povedal Aleš Hojs.
V Sloveniji deluje več kot 27 tisoč nevladnih organizacij (NVO), ki zastopajo interese na skoraj vseh področjih delovanja današnje družbe. Leta 2020 so NVO z javnim financiranjem (ministrstva, občine, javne agencije, FIHO, FŠO in donacije dohodnine) prejele 425 milijonov evrov, kažejo podatki ministrstva za javno upravo (MJU). Po podatkih CNVOS, krovne mreže slovenskih nevladnih organizacij, so sicer NVO prejele 416 milijonov evrov. Podatki se nekoliko razlikujejo zaradi različne metodologije (ročni popravki organizacij, ki so jih ustanovile osebe javnega prava). 
A na naslovu Metelkova ulica 6, ki ga izpostavlja Hojs, ima sedež le okoli 20 nevladnih organizacij. Te so leta 2020 po podatkih Erarja prejele skupno slabe štiri milijone evrov javnih sredstev. 
Izjava Aleša Hojsa ne drži. V CNVOS pravijo, da notranji minister Hojs zavaja. ""Na Metelkovo 6 se niso nikoli prilivale stotine milijonov, torej jih niti niso mogli ukiniti."" V nevladnih organizacijah na Metelkovi 6 pravijo, da sredstva za svoje delovanje pridobivajo na visokokompetitivnih javnih razpisih v Sloveniji in predvsem v tujini. ""Nikoli nismo bili deležni sistemskega financiranja države. Opazili smo, da so nam posamezna ministrstva, predvsem ministrstvo za kulturo, skušala škodovati na javnih razpisih in ovirati naše delo, vendar bistvenega upada prihodkov v preteklem letu nismo zabeležili."" Ministrstvo za kulturo smo prosili za odziv na izjavo o ukinitvi sredstev, vendar se do objave članka niso odzvali. 
Ministrstvo za notranje zadeve pa je nevladnim organizacijam z uvedbo diskriminatornih pogojev onemogočilo prijavo na nove razpise, dodajajo v CNVOS. ""Pravni center za varstvo človekovih pravic in okolja, ki je pred tem s pomočjo javnih sredstev zagotavljal brezplačno pravno pomoč prosilcem za mednarodno zaščito, se tako po zaključku projekta leta 2020 ni mogel ponovno prijaviti na razpis. Prav tako je brez sredstev ministrstva za kulturo ostal na primer večkrat nagrajeni zavod Maska.""
Skupina Laibach in njeno krovno Društvo za retroavantgardo, ki imata produkcijske prostore na Metelkovi, nista bila nikoli sistemsko državno financirana, so nam sporočili. ""Nekajkrat je ministrstvo za kulturo finančno podprlo kakšnega od programov oziroma kakšno od mednarodnih gostovanj skupine, ampak te podpore ni bilo več kot nekaj tisoč evrov vsega skupaj. Je pa minister Simoniti dvakrat zadržal (in nikoli izplačal) izredna sredstva, ki sta nam jih za večje mednarodne projekte po sklenjenih pogodbah namenila njegova ministrska predhodnika, ampak tudi ta sredstva so bila zgolj simbolna."" V zadnjih dvanajstih letih so od kulturnega ministrstva za različne projekte prejeli le 17.500 evrov, leta 2020 pa sploh nič, dodajajo. ""Oziroma je minister Vasko Simoniti zadržal že s pogodbo dogovorjeno finančno pomoč/izredna sredstva za mednarodni projekt v nastajanju, v višini 5000 evrov."" 
Jabolko spora: stavba na Metelkovi ulici 6
Ministrstvo za kulturo je z 18 nevladnimi organizacijami, ki delujejo v stavbi na Metelkovi 6, od leta 2020 v sporu. Ministrstvo, ki je lastnik te stavbe, je nevladne organizacije, ki od leta 1996 najemajo tamkajšnje prostore, pozvalo, naj stavbo zapustijo. Ta naj bi bila zaradi dotrajanosti nevarna za najemnike. Ker nevladne organizacije po pozivu ministrstva stavbe niso zapustile, je to vložilo tožbo proti vsaki organizaciji posebej. 
Za nekatere organizacije je obravnava na prvi stopnji že zaključena v korist ministrstva, nekatere na obravnavo še čakajo. Kot povejo v CNVOS, je tožbo že izgubil Center za slovensko književnost, ki naj bi se izselil do konca marca letos. Po besedah Mirovnega inštituta se bodo na sodbe pritožili. 
Organizacije z Metelkove 6 o Hojsovi izjavi menijo, da so prizadevanja kulturnega ministrstva, ki jim skuša odvzeti prostore, del širšega političnega obračunavanja stranke SDS z nevladnimi organizacijami in civilno družbo. ""O družbeni škodi, ki jo pri tem povzročajo, največ pove dejstvo, da skuša trenutna oblast škodovati nevladnim organizacijam, ki zagovarjamo demokratične vrednote, enakost in svobodo ustvarjanja. Da gre za politični obračun, kažejo tudi izjave nekaterih drugih predstavnikov vlade, vključno z njenim predsednikom, ki o organizacijah na Metelkovi 6 govorijo s prezirom in nas skušajo okriviti za celo vrsto družbenih problemov, za katere so sami najbolj odgovorni.""

"
https://www.24ur.com/novice/volitve/najbolj-zanimivi-dvoboji-letosnjih-volitev.html,Najzanimivejši 'dvoboji' letošnjih volitev,"V več okrajih se obetajo zanimivi boji za glasove volivcev. Matej Tonin proti Marjanu Šarcu, Aleš Hojs proti Jonasu Žnidaršiču, Luka Mesec proti Robertu Golobu in Jožef Horvat proti Jožefu Horvatu so le nekateri ""spopadi"", ki jih bomo z zanimanjem spremljali. Janez Janša brez prave konkurence kot po navadi kandidira v Grosupljem, tokrat pa tudi v Ivančni Gorici. ","
Aktualni premier in predsednik SDS Janez Janša bo že tradicionalno kandidiral v volilnem okraju s sedežem v Grosupljem, zanj pa bodo lahko tokrat glasovali tudi v sosednji Ivančni Gorici.
V dveh volilnih okrajih bo glasove lovil tudi predsednik NSi Matej Tonin. V Kamniku se bo pomeril s prvakom LMŠ Marjanom Šarcem in šolsko ministrico Simono Kustec, v okraju Kranj 3 pa se bo za glasove volivcev boril ob poslancu SDS Branku Grimsu. Predsednik Konkretno Zdravko Počivalšek bo kandidiral v okraju Šmarje pri Jelšah.
Oči bodo po pričakovanjih uprte tudi v volilni okraj Ljubljana Center, kjer bosta svoje moči med drugim merila prvaka strank Levica in Gibanje Svoboda, Luka Mesec in Robert Golob. Ta bo kandidiral tudi v okraju Ljubljana Šiška 1, kjer bodo kandidirali tudi poslanka SDS Mojca Škrinjar, novinar Blaž Zgaga (SD), sopredsednica stranke Vesna Urša Zgojznik in predsednik Naše prihodnosti Ivan Gale, ki bo sicer kandidiral tudi v okraju Ljubljana Šiška 2. Tam bosta volivce nagovarjali tudi predsednica SD Tanja Fajon in vodja poslancev SAB Maša Kociper.
Predsednica parlamentarne SAB Alenka Bratušek bo tako kot pred štirimi leti na volitvah nastopila v dveh od treh kranjskih volilnih okrajev, predsednik DeSUS Ljubo Jasnič bo barve svoje stranke zastopal v Ilirski Bistrici, prvak SNS Zmago Jelinčič Plemeniti pa v Slovenski Bistrici in Slovenskih Konjicah.

Več obrazov iz sveta politike se bo pomerilo tudi v okraju Ljubljana Bežigrad 2, in sicer sopredsedujoči stranki Vesna Uroš Macerl ter aktualni poslanki Levice Nataša Sukič in Violeta Tomić, ki se sicer za ponovni mandat poteguje na skupni listi strank Naša prihodnost in Dobra država. V tem okraju bodo kandidirali še poslanec LMŠ Jani Möderndorfer, izvršna direktorica Slovenske filantropije Tereza Novak (Gibanje Svoboda), nekdanja ministrica za Slovence v zamejstvu in po svetu Angelika Mlinar (SAB), državni sekretar na ministrstvu za gospodarski razvoj in tehnologijo Simon Zajc (NSi) in nekdanji minister za evropske zadeve in član Evropskega računskega sodišča Milan Martin Cvikl (SD).
V okraju Nova Gorica 2 bosta kandidirala nekdanji novogoriški župan Matej Arčon (Gibanje Svoboda) ter poslanec in podpredsednik SD Matjaž Nemec. V isti volilni enoti se bosta v okraju Ajdovščina pomerila minister za infrastrukturo Jernej Vrtovec (NSi) in poslanka SDS Eva Irgl.
V prvem koprskem okraju se bosta za glasove volivcev potegovala Boris Popovič, prvak istoimenske liste, in vodja poslancev Levice Matej Tašner Vatovec.
Zanimiv bo tudi boj v okraju Ljubljana Vič – Rudnik 3, kjer bodo kandidirali nekdanji minister za Slovence v zamejstvu in po svetu Jožef Peter Česnik (SAB), notranji minister Aleš Hojs (SDS), igralec in voditelj Jonas Žnidaršič (SD), nekdanja evropska komisarka in podpredsednica stranke Naša prihodnost Violeta Bulc in predsednik Domovinske lige Bernard Brščič.
Ta bo kandidiral tudi v okraju Ljubljana Vič – Rudnik 4, kjer se bodo za glasove volivcev med drugimi borili še zunanji minister Anže Logar (SDS), predsednik DS Alojz Kovšca (Povežimo Slovenijo) in poslanec SD Gregor Židan.
Vodja poslancev NSi Jožef Horvat pa se bo v domačem okraju Lendava pomeril s svojim soimenjakom Jožefom Horvatom, ki v tem okraju zastopa barve Naše dežele. Njena predsednica Aleksandra Pivec bo kandidirala v Ormožu. 
Slovo prvih poslanskih zakoncev in 'prvega med enakimi' Zorčiča

Ponovne izvolitve si želi večina od 90 poslancev, le deset jih na volitvah ne kandidira. Med njimi sta prva zakonca med poslanci, Jure Ferjan in Karmen Kozmus Ferjan iz vrst SDS. Kandidirali ne bodo niti njuna strankarska kolega Marko Pogačnik in Nada Brinovšek ter Franc Jurša in Ivan Hršak iz Desusa in Mihael Prevc iz vrst NSi. Med kandidati za poslance prav tako ni predsednika DZ Igorja Zorčiča in poslanca Željka Ciglerja, ki je v začetku leta iz poslanske skupine Levica prestopil med poslance SD.
V volilno tekmo vstopa deset ministrov in 13 poklicnih županov. Sicer pa kandidati prihajajo z različnih poklicnih področij. Med njimi je kar nekaj pravnikov in ekonomistov, direktorjev družb, učiteljev in zdravnikov. Za poslansko funkcijo kandidira tudi nekaj samostojnih podjetnikov, kmetovalcev, natakarjev in umetnikov. Med kandidati pa najdemo tudi zeliščarja, hipnoterapevta, antikvarja, učiteljico joge in arheologa. Na kandidatnih listah je po do zdaj znanih podatkih še 59 študentov, največ na listi Piratske stranke Slovenije, in kar nekaj upokojencev, teh je največ iz vrst DeSUS.
"
https://www.24ur.com/novice/dejstva/76-milijona-na-leto-skozi-okno-je-drzava-znizala-nepotrebne-stroske-za-uporabo-nepremicnin.html,"7,6 milijona na leto skozi okno: je država znižala nepotrebne stroške za uporabo nepremičnin?","Pet let je minilo od izračunov Računskega sodišča: da država na leto po nepotrebnem plačuje 7.621.271 evrov za prostore, ki jih po lastnih določilih ne potrebuje. Prostorov je preveč, so pri pregledu gospodarjenja za leto 2014 in prvih devet mesecev leta 2015 ugotovili revizorji – so preveliki in/ali ostajajo prazni. Kaj so na ministrstvu za javno upravo, ki je s sklepom vlade iz leta 2015 postalo upravljalec večine državnih nepremičnin, do danes naredili za zmanjšanje nepotrebnih stroškov?","22 kvadratnih metrov za ministrstva in vladne službe, policijske uprave, upravne enote, krajevne urade, 25 za geodetske uprave, 15 na mejnih prehodih: to so merila velikosti poslovnih površin na delovno mesto, ki jih je vlada (oziroma minister za notranje zadeve in javno upravo Gregor Virant) leta 2013 določila v Normativih za zagotavljanje obsega potrebnih poslovnih in delovnih površin za potrebe države.
Za primerjavo: v Združenih državah Amerike je potrebna površina določena pri 18, v Združenem kraljestvu celo na 13 kvadratnih metrov na delovno mesto. Na Računskem sodišču so zato opozorili na dvoje: da povprečna površina za vsako delovno mesto znaša 27,31 kvadratnega metra – četrtino več od 22., kot je določeno v Normativih. Skupaj to pomeni, da imajo ministrstva z inšpektorati in FURS za skoraj 80.000 kvadratnih metrov preveč poslovnih prostorov. Kar državo stane 5,7 milijona evrov na leto; če k temu prištejemo še stroške za 63 tisoč kvadratnih metrov nezasedenih poslovnih prostorov, pridemo do zneska 7,6 milijona: to so izračuni Računskega sodišča in toliko je država na leto plačevala za prevelike in odvečne prostore.
Računsko sodišče je pred petimi leti tudi opozorilo na nekaj primerov slabih praks pri državnem najemu prostorov, pri čemer se je izkazalo, da država v Postojni plačuje za najem poslovnega prostora 13,55 evra na kvadratni meter, po drugi strani pa ista država v središču Ljubljane oddaja prostore v najem 4,69 evra na kvadrat.
In zato priporočila revizorjev: naj ministrstvo za javno upravo pripravi analizo stanja odvečnih nepremičnin, določi cilje ravnanja s temi nepremičninami in predvidi različne možnosti uporabe teh prostorov. 
In dobrih pet let in tri ministre pozneje?
Ministrstvo so od objave revizijskega poročila vodili Boris Koprivnikar, Rudi Medved in Boštjan Koritnik. 
Na ministrstvu za javno upravo odgovarjajo, da je v resnici nezasedenih poslovnih prostorov manj, kot so jih našli v revizijskem poročilu, in sicer 31.150 in ne 58.215 kvadratnih metrov. ""Razlike do 79.917 m2 presežnih poslovnih prostorov ne moremo komentirati, saj se poročilo Računskega sodišča nanaša na več proračunskih uporabnikov,"" so zapisali. Med drugim gre za dobrih 12 tisoč kvadratnih metrov prostorov na mejnih prehodih, ki, pravijo na ministrstvu, niso tržno zanimivi, z njimi pa upravlja notranje ministrstvo.
Med drugim je med popravljalnimi ukrepi ministrstva za javno upravo v poročilu revizorjem našteto:
 
 
Štiri alineje za isto stvar: enoten nadzor nad upravljanjem z državnim premoženjem, ki je zaradi neučinkovitosti stala 7,6 milijona na leto. Čeprav je ministrstvo za javno upravo skrbnik večine državnih nepremičnin, so nam odgovorili le s podatki za to ministrstvo: da ""se je obseg presežnih prostorov v zadnjih petih letih zaradi različnih aktivnosti (prodaje, obnove, prenosi upravljanja …) bistveno zmanjšal in praznih poslovnih prostorov skoraj ni.""
Ko pride Gospodar
Gospodar bi moral rešiti metanje denarja skozi okno: gre za aplikacijo, v kateri bi bili zbrani vsi podatki o državnih nepremičninah na enem mestu. Zaživeti bi morala, tudi to so Računskemu sodišču obljubili na ministrstvu, do prve polovice leta 2019.
Nekdanji minister za javno upravo Rudi Medved je pogodbo z izbranim podjetjem NIL podpisal 19. decembra 2018. Pogodbena vrednost: 673 tisoč evrov. 
Na spletni strani ministrstva je danes, dobra tri leta pozneje, zapis: ""Ravnamo gospodarno. Prenavljamo centralno evidenco nepremičnin v državni lasti.""
Že skoraj šest let. Postavljeni rok, prva polovica leta 2019, je že davno potekel, novi je konec letošnjega leta. Na izrecno vprašanje, zakaj je za vzpostavitev Gospodarja potrebnih kar šest let in pol, z ministrstva odgovarjajo:
""Osnovni modul bo v uporabi konec meseca marca 2022. Trenutno potekajo postopki za vzpostavitev produkcije. Od začetka projekta l. 2017 je bilo realiziranih 306.910,96 EUR. Celotna sredstva, ki so namenjena projektu, so v višini 824.987,54 EUR, za katere se načrtuje poraba do konca leta, ko je predviden zaključek projekta.""
Časovni stroj
Sedanja centralna evidenca državnih nepremičnin, ki naj bi jo nadomestil Gospodar, je zgodba zase: vzpostavljena je bila, pravijo na ministrstvu, leta 2008 – pred 14 leti. In je zastarela, priznavajo. 
2008 je leto, ko so na parlamentarnih volitvah zmagali Socialni demokrati z Borutom Pahorjem; v Združenih državah se je začela globalna finančna kriza, najhujša po veliki depresiji leta 1929; v Beogradu so aretirali vojnega zločinca Radovana Karadžića; Satoshi Nakamoto je predstavil oz. so predstavili idejo bitcoina; in to je bilo leto, ko je Manchester United še zmagoval v Ligi prvakov, mednarodne nogometne tekme pa so igrali v Rusiji. 
In takrat so v Sloveniji vzpostavili Centralno evidenco nepremičnin v lasti države, ki je kljub temu, da po nepotrebnem odteče 7,6 milijona na leto, še danes edina centralna evidenca državnih nepremičnin.

"
https://www.24ur.com/kordis-napacno-navajal-podatke-o-stevilu-praznih-stanovanj.html,Kordiš napačno navajal podatke o številu praznih stanovanj,"Poslanec Levice Miha Kordiš je v oddaji 24UR Zvečer problematiziral stanovanjsko politiko v Sloveniji. To nas je pripeljalo v situacijo, ko nam po eni strani manjka 30.000 javnih najemnih stanovanj, po drugi pa imamo 175.000 praznih nepremičnin, je nanizal. Preverili smo, ali podatek o praznih nepremičninah v državi drži.","

""V zadnjih 30 letih država ni izvajala stanovanjske politike. To nas je pripeljalo v situacijo, ko nam po eni strani manjka 30.000 javnih najemnih stanovanj, po drugi pa imamo 175.000 praznih nepremičnin,"" je za našo večerno oddajo povedal poslanec Levice Miha Kordiš.
Podatki Statističnega urada RS (SURS) kažejo, da je bilo leta 2018, ko so bili zadnjič objavljeni uradni podatki o zasedenosti nepremičnin, v državi 152.280 praznih stanovanj.
Drugi podatek, ki ga SURS navaja, je, da je bilo leta 2018 nenaseljenih 172.186 stanovanj v državi. A podatkov o nenaseljenih in praznih stanovanjih ne gre enačiti. Nenaseljene nepremičnine so tako prazna stanovanja kot tudi  ”stanovanja za sezonsko ali sekundarno rabo”, torej vikendi. Teh je bilo leta 2018 19.896.
Tako je po podatkih SURS-a v Sloveniji skoraj 23.000 manj praznih stanovanj, kot to navaja poslanec Levice. Izjava, da je v Sloveniji 175.000 praznih nepremičnin, zato ne drži.
Pri tem SURS stanovanje opredeljuje kot strukturno ločene in neodvisne prostore, namenjene za trajno prebivanje ljudi. Torej gre za življenjski prostor, ne pa za tip nepremičnine – hišo, stanovanjski blok itd.
Po podatkih SURS-a je bilo leta 2018 največ praznih stanovanj v občini Ljubljana, in sicer 23.876, sledita Maribor (9494) in Koper (4941), najmanj pa v občini Hodoš (35), Kobilje (57) in Odranci (70).

"
https://www.24ur.com/novice/dejstva/dobrih-10000-vec-zaposlenih-v-javnem-sektorju-in-skoraj-400-evrov-visja-bruto-placa.html,Dobrih 10.000 več zaposlenih v javnem sektorju in skoraj 400 evrov višja bruto plača,"V javnem sektorju je danes zaposlenih dobrih 10.000 ljudi več kot pred štirimi leti. Za več kot milijardo evrov se je v tem času okrepila masa plač javnih uslužbencev, in sicer zaradi večjega števila zaposlenih, ukrepov, ki so jih izpogajali sindikati javnega sektorja, in izplačanih covidnih dodatkov. Medtem ko je povprečni zaposleni v javnem sektorju leta 2018 prejel 1878,92 evra bruto plače, pa je leta 2021 prejel že 2368,06 evra, torej skoraj 400 evrov bruto več.","
Po podatkih portala plač v javnem sektorju, črpanih 23. marca, se je število zaposlenih v javnem sektorju od zadnjih parlamentarnih volitev do konca lanskega leta povečalo za 10.015. Junija 2018, ko so bile zadnje parlamentarne volitve, je bilo namreč v javnem sektorju zaposlenih 172.422 ljudi, decembra 2021 pa 182.437. V času vlade Marjana Šarca, do marca 2020, se je število zaposlenih v javnem sektorju povečalo za 4600, v času vlade Janeza Janše pa za 5415.
Masa plač v javnem sektorju se je od zadnjih volitev s 325,1 milijona evrov v juniju 2018 povečala na 418,8 milijona evrov v decembru 2021 oz. za 93,7 milijona evrov.
Leta 2021 je za plače v javnem sektorju šlo 5,13 milijarde evrov, povprečno na mesec torej 427,8 milijona evrov javnega denarja. Leta 2018 je šlo za plače v javnem sektorju 3,88 milijarde evrov, povprečno 323,6 milijona evrov na mesec. Na ministrstvu za javno upravo ob tem opozarjajo, da so na veliko rast mase plač v javnem sektorju v nekaterih dejavnostih najbolj vplivali poračuni določenih izplačil za nazaj, predvsem poračuni covidnih izplačil.
Povprečna bruto plača zaposlenega v javnem sektorju je leta 2018 znašala skoraj 1879 evrov, leta 2021 pa nekaj več kot 2368 evrov. Dodatki v javnem sektorju so se po podatkih portala plač s skupnih 317,4 milijona v letu 2018 povečali za več kot pol milijarde, na dobrih 864 milijonov evrov.
Izplačani dodatki za delovno uspešnost so se v tem času več kot podvojili. S 100,9 milijona evrov leta 2018 so poskočili na dobrih 220 milijonov evrov, najbolj med letoma 2020 in 2021, ko so se povečali za 86,4 milijona evrov. 
Medtem pa so izplačila za stimulacije ostale na približno isti ravni – leta 2018 je zanje šlo 1,3 milijona evrov, leta 2021 pa 1,4 milijona. Medtem pa se je masa izplačil za dežurstva zmanjšala. Država je za to še leta 2018 dala 21,9 milijona evrov, lani pa 14,7 milijona.
V zdravstvu 2730 več zaposlenih, za državno upravo dodatnih 226,1 milijona evrov
Povprečno število zaposlenih se je v državni upravi, ki obsega vlado, ministrstva in organe v sestavi ter upravne enote – povprečno število zaposlenih se je med letoma 2018 in 2021 povečalo za več kot 300. Medtem ko je bilo v državni upravi leta 2018 zaposlenih 30.631 ljudi, jih je bilo leta 2021 30.938, kažejo podatki ministrstva za javno upravo.
Masa plač za zaposlene v državni upravi pa se je v tem času povečala za 226,1 milijona evrov. Medtem ko je za plače zaposlenih v vladnih službah, na ministrstvih in upravnih enotah še leta 2018 šlo 746,3 milijona evrov, je šlo zanje leta 2021 že 972,4 milijona evrov.
Več kot 3000 dodatnih ljudi je bilo leta 2021 zaposlenih v vzgoji, izobraževanju in javnih zavodih, ki se ukvarjajo s športom. Masa plač v tej skupini se je v zadnjih treh letih, torej med letoma 2018 in 2021, povečala za 424,4 milijona evrov.
Tudi v zdravstvu je bilo leta 2021 v primerjavi s tremi leti prej 2730 več zaposlenih, masa plač za zdravstvo pa je poskočila za 415 milijonov evrov. V socialnem varstvu se je število zaposlenih povečalo za 851, masa plač pa za 86,6 milijona evrov. 
Kaj si je sindikatom javnega sektorja uspelo izpogajati od zadnjih parlamentarnih volitev
Na povečevanje mase plač v javnem sektorju pa v tem času ni vplivalo le dodatno zaposlovanje, ampak tudi sporazumi, ki sta jih vladna in sindikalna stran dosegli za pogajalsko mizo.
Vlada Marjana Šarca je že ob nastopu mandata ""podedovala"" odprta pogajanja s sindikati javnega sektorja, s katerimi so v decembru 2018 dosegli dogovor, težak 308 milijonov evrov na letni ravni.
Sindikati so nato lani, torej pod Janševo vlado, dosegli še dogovor o odpravi nekaterih varčevalnih ukrepov. Po informacijah ministrstva za javno upravo je težak okoli 50 milijonov evrov na letni ravni.
Poleg tega pa je minister za zdravje Janez Poklukar novembra 2021 dosegel dogovor s predstavniki sindikatov s področja zdravstva in socialnega varstva. Dogovor, težak 37 milijonov evrov za socialno varstvo in 86 milijona evrov za področje zdravstva na letni ravni, je prinesel višje plače okoli 35.000 zaposlenim v zdravstveni negi, najbolj so se povišale bolnišničnim medicinskim sestram, in sicer za od treh do šestih plačnih razredov.
Potem so se oglasili v zdravniškem sindikatu Fides in zahtevali svoj del pogače. Vlada je z njimi parafirala dogovor, težak 113,5 milijona evrov – zdravnikom je prinašal za šest plačnih razredov višje plače in možnost uvrstitve višje od 57. plačnega razreda, kar je zdaj rezervirano le za funkcionarje.
A s tem dogovorom, ki na koncu niti ni bil podpisan – deloma zaradi odločbe ustavnega sodišča, deloma zaradi različnega razumevanja, koliko časa naj bi ti ukrepi trajali – se je odprla Pandorina skrinjica, saj so ostali sindikati javnega sektorja zahtevali tisto, kar so si izpogajali zdravniki. To pa bi za 188.000 zaposlenih v javnem sektorju pomenilo 1,5 milijarde evrov višjo plačno maso na letni ravni. Sindikati z zadnjimi zahtevami torej niso uspeli.
Javnemu sektorju izplačanih za 710 milijonov evrov covidnih dodatkov
Svoje pa so k masi plač v javnem sektorju prispevali tudi dodatki v času epidemije covida-19. Od marca 2020 do julija 2021 je bilo v javnem sektorju izplačanih za skupaj dobrih 710 milijonov evrov covidnih dodatkov. Največji delež covidnih dodatkov je bil izplačan zaposlenim v zdravstvu, skoraj 365 milijonov evrov. V izobraževalnih ustanovah je bilo izplačanih za 129,7 milijona covidnih dodatkov, zaposlenim na ministrstvih pa 107 milijonov evrov.
V javnem sektorju je covidne dodatke prejelo 174.640 zaposlenih, torej skoraj vsi. Povprečno je zaposleni v javnem sektorju prejel 4066,12 evra covidnih dodatkov. Rekorder je bil zdravnik, zaposlen v Univerzitetnem kliničnem centru, ki je tudi predavatelj na medicinski fakulteti in je v času epidemije prejel za 81.125 evrov covidnih dodatkov.
V tabeli objavljamo podatke o največjih covidnih dodatkih, izplačanih enemu zaposlenemu v javnem sektorju, glede na področje, na katerem je ta rekorder zaposlen. 
Gre za različne dodatke – zaradi nevarnosti in posebne obremenitve v času epidemije, dodatek zaradi začasne razporeditve oz. premestitve, za neposredno delo s covidnimi bolniki, za delo v rizičnih razmerah itd. Zaposleni na ministrstvih in v organih v sestavi so večinoma prejeli ravno dodatke za delo v rizičnih razmerah.

"
https://www.24ur.com/novice/slovenija/stranke-se-vedno-niso-izgubile-upanja-za-preboj-v-parlament.html,Manjše stranke vso svojo energijo usmerjajo v predvolilno kampanjo,"Volilne komisije posameznih volilnih enot preverjajo kandidatne liste, ki so jih vložile stranke in liste. Vse pri tem niso uspešne – tako so komisije v več volilnih enotah zavrnile listo Zavezništva osvobodimo Slovenijo Andreja Šiška, v Ljubljani pa tudi Listo Borisa Popoviča, ker je bilo premalo podpisov volivcev, ki imajo v tej enoti prijavljeno stalno prebivališče. Stranke, ki jim javnomnenjske ankete ne kažejo preboja v parlament, so sicer prepričane, da še ni vse izgubljeno, zato vso svojo energijo usmerjajo v predvolilno kampanjo.","

"
https://www.24ur.com/novice/slovenija/gospodarstvo-dalo-odlocen-ne-vmesavanju-politike-v-nadzorne-svete.html,Gospodarstveniki po soočenju s politiki za odločen 'ja' davčni razbremenitvi najbogatejših,"V kakšni Sloveniji bomo živeli po volitvah? To so predstavnike devetih strank spraševali predstavniki gospodarstva, menedžerji in inovativni podjetniki. In bodoči vladi – kakršna koli že bo – so predali nekaj konkretnih zahtev. Med drugim odločen ""ne"" vmešavanju politike v nadzorne svete podjetij in odločen ""ja"" uvedbi razvojne kapice oziroma davčni razbremenitvi najbogatejših.","
Najbolj prepoznavne in najhitreje rastoče gospodarstvo v Evropi ter družba z največjo blaginjo. Takšna je vizija Slovenije, kot jo vidijo najvplivnejši slovenski gospodarstveniki. ""Od politikov pričakujemo ambicioznost in povezanost, ki jo izkazujejo slovenski športniki in podjetniki. To od vas zahtevamo,"" pravi Blaž Brodnjak iz AmCham Slovenia. Tibor Šimonka, predsednik Gospodarske zbornice Slovenije, dodaja: ""Brez ustreznega konkurenčnega poslovnega okolja ne bo ne blaginje ne sociale v tej državi."" ""Rešitve morajo biti dobre za državo, za blaginjo državljanov, ne samo za tiste, ki so v stranki ali pa ki so stranki poslušni,"" meni Andrej Božič iz Združenja Manager.
Priložnost, da predstavijo svoje odgovore na trenutno najbolj pereča družbeno-ekonomska vprašanja, so predstavniki devetih političnih strank danes dobili kar devetkrat, a se venomer vračali k eni temi: brez davčne razbremenitve najvišjih plač lahko na razvojni preboj Slovenije kar pozabimo. ""Skeptičen sem do digitalizacije, če to pomeni decentralizacijo države. Če to pomeni enotni informacijski sistem v javnem sektorju ali pa v zdravstvu, seveda podpiram. Ko slišim v debati o digitalizaciji 'socialna kapica', me pa nekaj prešine,"" pravi Luka Mesec, koordinator Levice.
""Ne morem mimo provokacij Luke Mesca, ki ves čas provocira, da je razvojna kapica škodljiva. Ta sveta vojna, ki jo pelje proti razvojni kapici, izjemno škoduje Sloveniji in bil čas, da mu povemo, da je slovenska družba ena izmed najbolj egalitarnih,"" meni Matej Tonin, predsednik NSi. 
Še ena vroča tema: kadrovanje v državna podjetja. Tokrat je bila na udaru gospodarstvenikov aktualna oblast.
Žiga Vavpotič iz Outfit7 je povedal: ""Spoštovani, če bodo vaši generalni sekretarji še naprej glavni kadroviki nadzornih svetov, potem tam sigurno ne bomo imeli ljudi, ki bi razumeli, kaj je digitalizacija, in tako ne bomo slovenskega gospodarstva nikoli pripeljali do potrebnih prebojev."" 
Zato je napočil skrajni čas za veliko programsko, in ne ideološko obarvano koalicijo,  so sklenili gospodarstveniki.
"
https://www.24ur.com/novice/slovenija/lista-borisa-popovica-s-programom-za-digitalizacijo-slovenije-in-posodobitev-gospodarstva.html,Lista Borisa Popoviča s programom za digitalizacijo Slovenije in posodobitev gospodarstva,"Lista Borisa Popoviča – Digitalizirajmo Slovenijo se v svojem programu med drugim zavzema za digitalizacijo Slovenije, ""vrnitev demokracije"" in posodobitev gospodarstva. Kot je na novinarski konferenci izpostavil prvak liste Boris Popovič, so prepričani tudi, da Slovenija potrebuje resno zdravstveno, šolsko, finančno in pokojninsko reformo.","Lista Borisa Popoviča – Digitalizirajmo Slovenijo je po Popovičevih besedah nova sredinska stranka v političnem prostoru, ki zna in zmore uresničiti povezovalni program ""s ciljem učinkovite pravne in demokratične države, kjer bo lahko vsak posameznik uresničil svoje talente, vizije in sanje o lastni prihodnosti"".
Program po njegovih besedah temelji na konkretnih željah in potrebah mladih, podjetnih in inovativnih Slovenk in Slovencev, ki bi spet radi postali ponosni na svojo domovino.
Med ključnimi točkami programa liste navajajo vrnitev demokracije v državo. Prvi, simbolični korak v to smer bi po Popovičevih besedah storili s takojšnjo prodajo vodnega topa. Sicer pa se bodo zavzemali tudi za zagotovitev poštenih volitev, ki bodo odražale resnično voljo volivcev. To bi dosegli z uvedbo e-volitev.
Med prioritetami programa Popovič navaja še posodobitev gospodarstva, Slovenija pa mora, kot je prepričan, postati ena vodilnih razvojnih držav. Zato se bodo zavzemali tudi za privabljanje tujih visokotehnoloških podjetij v državo, Slovenija pa bo po njegovih besedah postala kriptoprestolnica sveta.
Zavzemali se bodo za nižanje davkov, gradnjo tretje razvojne osi in hitre dvotirne železnice
Kot še opozarja Popovič, v Sloveniji vlada davčno neprijazno okolje, zato se bodo zavzemali za nižanje davkov. Ob tem bi z ugodnostmi podpirali tudi mlade samozaposlene, država bi mlade ob samozaposlitvi prvi dve leti oprostila plačila vseh prispevkov, nadaljnji dve leti pa polovice vseh prispevkov. Dolgoročno se bodo zavzemali tudi za uvedbo univerzalnega temeljnega dohodka.
V programu med drugim napovedujejo še zavzemanje za gradnjo tretje razvojne osi in hitre dvotirne železnice, lastniška neprofitna stanovanja brez pologa, skrajšanje čakalnih vrst v zdravstvu, vitko e-upravo, razvoj petzvezdičnega turizma z visoko dodano vrednostjo, normalizacijo dohodninske lestvice, razvinjetenje turističnih povezav ter pošteno in učinkovito pravno državo.
Popovič sicer poudarja, da se na volitve podaja, ker ni zadovoljen z aktualno vlado, podobno kot tudi ni bil zadovoljen s predhodnimi. Nekdanji koprski župan je prepričan, da ga njegova pretekla politična kariera na poti do prestopa parlamentarnega praga ne bo ovirala.
Na volitvah pričakuje rezultat, ki bo listo pripeljal v parlament. Kot še odgovarja, bi na mandatarskem mestu najraje videl sebe, a poudarja, da bodo končno odločitev sprejeli volivci. Zatrjuje pa, da se je, čeprav gre za dve skrajni politični opciji, ki mu nista blizu, po volitvah pripravljen pogovarjati tako z aktualnim premierjem Janezom Janšo kot tudi s predsednikom Gibanja Svoboda Robertom Golobom. 
Zaradi zavrnitev list so se pritožili na Vrhovno sodišče 
Listi Borisa Popoviča so kandidaturo zavrnili v volilni enoti Ptuj. Lista namreč ni izpolnjevala zakonsko predpisane 35-odstotne spolne kvote, saj je bilo na njej premalo moških kandidatov. Po mnenju Popoviča je šlo pri zavrnitvi njihove liste za nesporazum, zato so se na odločbo volilne komisije pritožili na vrhovno sodišče. Po informacijah volilne komisije volilne enote Ptuj bo senat vrhovnega sodišča o tem odločal v četrtek. 
Čeprav so na preteklih volitvah kandidatne liste zavračali predvsem zaradi premajhnega števila ženskih kandidatk, tokratni primer ni prvi, ko lista ni izpolnjevala tega zakonskega pogoja zaradi premalo moških kandidatov. To se je zgodilo pred štirimi leti, ko je bila v eni od volilnih enot zavrnjena lista Demokratične stranke dela in Sloge.
Listo Borisa Popoviča so sicer sprva zavrnili tudi v volilni enoti Ljubljana - Center. Kot je pojasnil Popovič ob današnji predstavitvi programa liste, je bil razlog neujemanje notranjih aktov stranke, a so vrhovni sodniki po njihovi pritožbi ugotovili, da temu ni tako ter zadevo vrnili volilni komisiji v ponovno odločanje, ki je prvotno odločitev nato spremenila.
"
https://www.24ur.com/novice/volitve/soocenja.html,Soočenja,"Na POP TV pred volitvami pripravljamo pet soočenj. Vabljeni v našo družbo ob ponedeljkih, 28. 3., 4. 4., 11. 4. in 18. 4., ob 20.00 ter v petek, 22. 4., ob 20.00. Soočenja spremljamo tudi na 24ur.com in na tem mestu bomo zbirali vse, povezano z njimi. ","
1. SOOČENJE
Na prvem predvolilnem soočenju na POP TV so gostje spregovorili o vojni v Ukrajini, prehranski in energetski krizi, epidemiji, o tem, kaj lahko pričakujemo po volitvah. Robert Golob, ki se doslej še ni uspel soočiti z Janezom Janšo, ne verjame, da je to naključje, in upa, da se bo to kmalu zgodilo. 
Luko Mesca moti, da je politika postala tak teater: ""Gledamo resničnostni šov."" Tanja Fajon je bila ostra, da je trenutna vlada ljudem odvzela dostojanstvo, Matej Tonin pa miri, da v politiki ni prostora za zamere. Aleš Hojs je branil izbrisani tvit o beguncih. Alenka Bratušek je opozorila, da je Slovenija zgodovinsko zadolžena. Marjan Šarec napoveduje normalizacijo razmer, Zdravko Počivalšek pa sodelovanje z vsemi.
Ekipa Dejstev je po soočenju analizirala verodostojnost izjav. Več izjav ne drži tako glede javnega dolga države, zdravstvenih uspehov države s soočanjem covidne krize kot tudi cene elektrike pred in po odhodu Roberta Goloba z vrha Gen-I.
2. SOOČENJE
Na drugem predvolilnem soočenju na POP TV so naši gostje spregovorili o izidu volitev na Madžarskem in v Srbiji, o reševanju energetske krize, stanovanjski problematiki, politični komunikaciji in povolilnem sodelovanju. 
Soočenje je minilo v znamenju ostrih besednih izmenjav. Jernej Vrtovec je obljubil, da prihodnjo zimo nikogar ne bo zeblo, Robert Golob pa je opozoril, da bo posledice krize nosila industrija. Tanja Fajon je ocenila, da so energetski vavčerji le 'pozno gašenje požara', Marjan Šarec pa je opozoril na problematiko znižanja omrežnin. 
Romana Tomc je mladim obljubila, da bo pri najemu kreditov pomagala država, Alenka Bratušek pa bi omejila tržne najemnine. Alojz Kovšca je poudaril nujnost sodelovanja z vsemi, Levica pa bo po besedah Luke Mesca poskrbela, da koalicijska pogodba ne bo mrtva črka na papirju.
Ekipa Dejstev je tudi tokrat v živo preverjala izjave osmih predstavnikov strank, ki jim po obeh najbolj svežih javnomnenjskih raziskavah Mediane za našo medijsko hišo kaže najbolje.
Po soočenju pa so izbrali še nekaj izjav, ki so jih dodatno preverili.

"
https://www.24ur.com/novice/slovenija/nsi_2.html,NSi,"Nova Slovenija je bila ustanovljena 4. avgusta 2000, nekaj mesecev po tem, ko so se po dolgih letih prizadevanj združili Slovenska ljudska stranka in Slovenski krščanski demokrati. Enega večjih pretresov je stranka doživela leta 2008, ko je na državnozborskih volitvah izpadla iz parlamenta, se ji je pa nato decembra 2011 uspelo vrniti v parlament. Aktualni predsednik stranke je Matej Tonin. Na volitve se podajajo s sloganom Odločno naprej.","Stranka je zadnji dve leti sodelovala v vladi Janeza Janše. Matej Tonin je podpredsednik vlade in minister za obrambo, Jernej Vrtovec minister za infrastrukturo, Janez Cigler Kralj minister za delo, družino, socialne zadeve in enake možnosti, Mark Boris Andrijanič minister za digitalno preobrazbo, dr. Jože Podgoršek pa minister za kmetijstvo, gozdarstvo in prehrano. 
Predsednik stranke Tonin je za naš portal spregovoril v obsežnem predvolilnem intervjuju.
Odgovarjal pa je tudi na 10 hitrih vprašanj, s katerimi poskušamo odstreti pogled politika na nekatera ključna politična in družbena področja. 

V NSi zagotavljajo, da so stranka z jasnimi vrednotami. Vladni program za prihodnje obdobje so razdelili na štirinajst področij, ki po njihovem daje jasne odgovore na izzive prihodnosti: ""Prepričani smo tudi, da vsak potrebuje svobodo, da lahko v polnosti razvije svoje talente. Naloga države je, da mu pri tem zagotovi spodbudno in stabilno okolje.""
V uvodu v ""vladni program 2022–2026"" poudarjajo, da digitalizacijo prepoznavajo kot ključni izziv, zavzemajo se za ohranjanje narave, pri čemer mora biti zeleni prehod izveden ""odgovorno in pametno"". Stabilna oskrba z energijo po dostopnih cenah bo ločila uspešne države od manj uspešnih, ocenjujejo in poudarjajo, da je samooskrbnost s kakovostno hrano slovenskega kmeta vse bolj pomembna. Obljubljajo kakovostno infrastrukturo: ""Sodobno cestno in železniško omrežje bo hrbtenica prihodnjega razvoja Slovenije.""
Zagotavljajo, da ne pozabljajo na šibke in ranljive: ""Urejena dolgotrajna oskrba, dostojne plače in pokojnine so gradniki države blaginje. Hkrati potrebujemo več družbene pravičnosti. Pravosodni sistem mora ljudem zagotavljati občutek, da pravna država velja za vse. Sistemi socialnih pomoči ne smejo dopuščati izigravanja.""
Osredotočajo se na varnostne izzive, po njihovem je ""moderna in opremljena Slovenska vojska garant naše suverenosti"".
Program stranke najdete tukaj. 
"
https://www.24ur.com/novice/volitve/v-iniciativi-glas-ljudstva-zavracajo-ocitke-o-izvajanju-kampanje-za-dolocene-politicne-stranke.html,V iniciativi Glas ljudstva zavračajo očitke o izvajanju kampanje za določene politične stranke,"V iniciativi Glas ljudstva so se odzvali na izjave in zapise na družbenem omrežju, v katerih jim predstavniki vlade očitajo, da izvajajo kampanjo za določene politične stranke. V iniciativi poudarjajo, da gre za ""lažnive, žaljive in manipulativne"" izjave. Svoje poglede na vprašanja civilne družbe so namreč imele možnost podati vse stranke.","
V iniciativi Glas ljudstva so se odzvali na izjave predsednika vlade Janeza Janše, opaznejših članov SDS in uradnega Twitterjevega profila vlade, ki poskušajo po njihovem mnenju diskreditirati civilno iniciativo Glas ljudstva in njihovo terensko kampanjo za spodbujanje k volilni udeležbi.
V iniciativi menijo, da gre za ""koordinirano kampanjo diskreditacije od najvišjih državnih predstavnikov,"" v kateri jim med drugim očitajo, da kršijo zakonodajo, se norčujejo iz prava, da izvajajo kampanjo za določene politične stranke, da bi morali kampanjo prijaviti računskemu sodišču ter da davkoplačevalce stanejo 70 milijonov evrov.
V iniciativi obtožbe zavračajo in poudarjajo, da je primarni cilj njihovih aktivnosti po Sloveniji povečanje volilne udeležbe. Ta je v sosednjih državah več kot 70-odstotna, pri nas pa komaj preseže 50 odstotkov, so opozorili.
Direktorica Pravnega centra za varstvo človekovih pravic in okolja Katarina Bervar Sternad je dejala, da je 138 vprašanj oz. zahtev civilne družbe, ki so jih posredovali političnim strankam, ki sodelujejo na volitvah, pripravilo več kot 110 nevladnih organizacij in več tisoč posameznikov in posameznic. Zahteve po besedah Bervar Sternadove odslikavajo pričakovanja o tem, v kakšni Sloveniji želimo živeti. ""Volilna pravica ni nekaj samoumevnega,"" je dejala, ne izkoristiti te pravice pa po njenem mnenju ni protest, ampak predaja.
Predsednica sindikata Mladi plus Tea Jarc je dejala, da ne pristajajo na te obtožbe in na ustrahovanje. Kampanja Glas ljudstva je po njenih besedah namenjena informiranju javnosti, ""da ljudje spoznajo vsebino strank"". Poudarila je, da ne gre za propagando ene stranke ali ene politične opcije, ampak so imele vse stranke možnost, da sodelujejo tako pri oddaji svojih stališč do teh zahtev kot na aplikaciji Volitvomat. Vse politične stranke so imele enake možnosti, je dejala, ""vendar pa nekatere stranke kljub več pozivom te priložnosti niso želele izkoristiti"".
Parlamentarne stranke, ki so podale svoje odgovore, so LMŠ, SD, Levica, SAB in DeSUS, niso pa se odzvale koalicijske SDS, NSi in Konkretno.
"
https://www.24ur.com/novice/slovenija/tisti-ki-bodo-zboleli-po-20-aprilu-ne-bodo-smeli-na-volisce-zakon-ne-omogoca-izjem.html,"Če boste zboleli po 20. aprilu, ne boste smeli na volišče: 'Zakon ne omogoča izjem'","Državna volilna komisija je sporočila, da tisti, ki bodo zboleli po 20. aprilu (bodisi za covidom-19 bodisi za kakšno drugo boleznijo), ne bodo smeli na volišče. ""Zakon o volitvah v državni zbor določa, da morajo volivke in volivci, ki se zaradi bolezni ne morejo zglasiti na volišču, to sporočiti okrajni volilni komisiji najpozneje tri dni pred dnem glasovanja,"" pojasnjujejo in dodajajo, da zakon ""žal ne omogoča izjem"". Volivkam in volivcem priporočajo, naj se, če imajo to možnost, udeležijo predčasnih volitev.","
Številni državljani so na Državno volilno komisijo (DVK) v zadnjih dneh naslovili vprašanja o tem, kako bodo lahko glasovali tisti volivci in volivke, ki bodo zboleli po 20. aprilu, ko poteče zakonsko določen rok za oddajo vloge za glasovanje na domu. ""Zakon o volitvah v državni zbor določa, da morajo volivke in volivci, ki se zaradi bolezni ne morejo zglasiti na volišču, to sporočiti okrajni volilni komisiji najpozneje tri dni pred dnem glasovanja. Ta določba seveda ne velja zgolj za tiste, ki bodo zaradi okužbe s koronavirusom v izolaciji, pač pa tudi za tiste, ki bodo v času volitev imeli kakšno drugo bolezen ali bodo denimo napoteni v bolnišnico, v dom starostnikov ipd.,"" pravijo na DVK.
Zaradi opozoril zdravniške stroke je DVK na zadnji seji z dnevnega reda tako umaknila odločanje o predlogu, da bi volivkam in volivcem, ki bodo v izolacijo napoteni po izteku roka za oddajo vloge za glasovanje na domu, omogočili glasovanje na volišču. ""Argument ministrstva za zdravje, svetovalne skupine za covid-19 pri ministrstvu za zdravje in Nacionalnega inštituta za javno zdravje (NIJZ) je, da za volivke in volivce v izolaciji, razen nujnega obiska pri zdravniku, ni izjem in ne smejo zapuščati svojega bivališča,"" so zapisali.
Volivkam in volivcem zato predlagajo, naj se, če imajo to možnost, udeležijo predčasnega glasovanja, ki bo potekalo od torka, 19. aprila, do vključno četrtka, 21. aprila, med 7. in 19. uro. ""Obenem tudi priporočamo, naj upoštevajo preventivne ukrepe za preprečevanje širjenja koronavirusa, da bo lahko volilna udeležba čim višja,"" dodajajo na DVK. Število okužb je trenutno v rahlem porastu (po oceni NIJZ je v Sloveniji na današnji dan približno 38.925 aktivnih primerov okužb). V tem trenutku sicer ni mogoče napovedati, koliko polnoletnih državljanov bo na dan volitev v izolaciji zaradi okužbe.
Ob tem so izpostavili še, da je na vseh volitvah določeno število tistih volivk in volivcev, ki se volitev ne morejo udeležiti, ker zbolijo po poteku zakonsko določenega roka za oddajo vloge za glasovanje na domu. Vsi, ki bodo na aprilskih državnozborskih volitvah zboleli v četrtek, petek, soboto ali na volilno nedeljo (med 21. in 24. aprilom), ne bodo mogli glasovati. Pri čemer pa ne gre zgolj za volivce v izolaciji zaradi okužbe s koronavirusom. Lahko se denimo zgodi, da mora volivec tik pred volitvami v bolnišnico ali dom za starostnike ali pa prav na dan volitev tako močno zboli, da ne more oditi na volišče. Ali pa na primer kakšnemu volivcu odredijo pripor, morda mora kdo oditi v zapor ipd. Za takšne primere zakonodaja žal ne omogoča izjem.
"
https://www.24ur.com/novice/slovenija/povezimoslovenijo.html,Povežimo Slovenijo,"Gibanje Povežimo Slovenijo sestavljajo stranke Konkretno, Zeleni Slovenije, SLS, NLS in Nova socialdemokracija. Glavni program gibanja je, da želijo združiti tri centre. Liberalni center s stranko Konkretno, ljudski center z obema strankama ljudskega dela, in zeleni center s stranko Zeleni Slovenije. Koordinatorka gibanja Povežimo Slovenijo Nada Pavšer poudarja, da je gibanje odprto tako na levo kot na desno sredino. ","""Dovolj je delitev na leve in desne. Povežimo Slovenijo. Skupaj naprej,"" pravijo pri Povežimo Slovenijo. Po njihovem bi vsaka rešitev morala najprej odgovoriti na tri ključna vprašanja – kaj je dobro za ljudi, kaj je dobro za gospodarstvo in kmetijstvo in kaj je dobro za naravo. 
Stranka Konkretno je sicer del vlade Janeza Janše. Zdravko Počivalšek je podpredsednik vlade in minister za gospodarski razvoj in tehnologijo, Marjan Dikaučič je pravosodni minister, Simona Kustec šolska ministrica, Boštjan Koritnik pa minister za javno upravo. 
Ideološka razdvojenost slovenske politike po besedah Počivalška že desetletja duši razvojni potencial Slovenije, namesto iskanja skupnih točk in povezovanja pa se večji del politike vse bolj radikalizira in polarizira.
Počivalšek je za naš portal spregovoril v obsežnem predvolilnem intervjuju.
Odgovarjal je tudi na 10 hitrih vprašanj, s katerimi skušamo odstreti pogled politika na nekatera ključna politična in družbena področja. 

Povežimo Slovenijo je gibanje za zdrav razum, pravijo sami o sebi: ""Sodelujemo ljudje, ki imamo različne poglede in smo bili nekoč celo politični nasprotniki. Politični dogovori niso enostavni, a nam razprave omogočajo, da se učimo sodelovanja in strpnosti. To moramo prenesti v slovenski politični prostor. Pomembno je tekmovanje dobrih idej, ne pa iskanje razlik. Mi o povezovanju, sodelovanju in iskanju optimalnih rešitev ne govorimo, ampak to živimo. Slovenijo želimo spremeniti v državo sodelovanja.""
Iz njihovega programa izhaja, da želijo vzpostaviti zavezništvo med slovenskim kmetom in slovenskim potrošnikom, ki zagotavlja kvalitetno hrano potrošniku in dostojno življenje kmetu, v primeru izrednih razmer pa je to zavezništvo jamstvo, da nihče ne bo ostal lačen. Preko 300 milijonov evrov, ki se letno porabijo za prehrano v vrtcih, šolah, bolnišnicah, drugih javnih zavodih, v vojski in drugih državnih ustanovah, naj se po njihovem predlogu prednostno nameni v Sloveniji pridelani hrani. Poseči nameravajo v zdravstvo: ""Brez celostne spremembe in poenotenja organizacije, dolgoročnega kadrovskega načrtovanja in transparentnosti v zdravstvenem sistemu se nam bo prvič v zgodovini znižala življenjska doba zaradi nepotrebnega umiranja ljudi.""  Zeleni prehod naj ne kaznuje najrevnejših, opozarjajo in dodajajo, da upokojenci ne smejo pasti v revščino. Predlagajo, da vdove in vdovci po izgubi partnerja ohranijo tolikšen delež njegove pokojnine, da si lahko zagotovijo dostojno življenje.
Vzpostavili bi vladno skupino za presojo vseh novih zakonov in sprememb zakonov z vidika potreb mladih posameznikov in družin. 
Skrbi pa jih tudi sovražni govor in omejevanje svobode govora: ""Nikoli omejevanje govora s strani oblasti. V zadnjih letih se pojavlja vse več teženj po obvladovanju vse bolj žaljivega govora v javnosti. A če govor omejimo, bo o njegovi primernosti vedno odločala oblast, ki bo neprimernost najprej videla v do nje kritičnem govoru. Ker je svoboda govora preveč pomembna za zmožnost družbe za iskanje najbolj optimalnih rešitev ter spremembe in poprave krivic, se v gibanju Povežimo Slovenijo zavezujemo, da ne bomo podprli nobenih zaostritev trenutno veljavne zakonodaje na tem področju."" 
Program gibanja Povežimo Slovenijo najdete tukaj. 
"
https://www.24ur.com/novice/volitve/prvo-soocenje-na-pop-tv-doseglo-visoko-gledanost.html,Prvo soočenje na POP TV doseglo visoko gledanost,"V sinočnjem prvem predvolilnem soočenju na POP TV so svoje argumente branili predsedniki strank, ki jim po javnomnenjskih raziskavah za našo hišo kaže najbolje. V studio na Kranjčevo so prišli Robert Golob (Gibanje svoboda), Tanja Fajon (SD), Luka Mesec (Levica), Matej Tonin (NSi), Marjan Šarec (LMŠ), Zdravko Počivalšek (Povežimo Slovenijo), Alenka Bratušek (SAB) in Aleš Hojs (SDS). Ta je na soočenju nadomestil prvaka SDS Janeza Janšo, ki je bil zaradi službenega obiska v Zagrebu odsoten.","

Oddaja Odločitev 2022 je bila najbolj gledana predvolilna oddaja slovenskih televizij, sinoči pa najbolj gledana vsebina v svojem terminu. Ogledalo si jo je 38 % vseh gledalcev, ki so pred televizijskimi ekrani gledali televizijske vsebine, dosegla je rating 9,3.
 (Vir: AGB Nielsen Media Research, ciljna skupina 18–54 let, delež gledalcev televizijskih vsebin v živo in z zamikom na isti dan.)
Soočenje sta vodila Darja Zgonc in Edi Pucer, poseben grafični vložek z dovršenimi 3D-grafikami pa je pripravil novinar Jure Tepina. Sočasno je resničnost izjav politikov, izrečenih v studiu, preverjala ekipa Dejstev.
""Tudi v tokratnem soočenju se politiki niso izognili lažnim izjavam o beguncih. Po besedah strokovnega sodelavca Dejstev, pravnika dr. Sama Bardutzkega, je to žalostno in skrb vzbujajoče, saj neresnice posegajo v človekove pravice in krojijo nesrečno usodo posameznikov. Statistične podatke o brezposelnosti, zadolženosti in inflaciji pa so prikrajali tako, da so ustrezali točno določenemu politiku, kar pa je brez konteksta, kot opozarja ekonomist dr. Miha Dominko, zavajajoče in nerazumljivo,"" opisuje urednica Dejstev, Alenka Marovt.
Včerajšnja oddaja je na VOYO, prihodnji teden, v ponedeljek ob 20.00, pa bo na POP TV naslednje soočenje. Tema bo sociala, goste pa bo soočil Jani Muhič. ""Pred soočenjem je zelo pomembno pogledati nazaj. Narejeno? Kljukica? Obljube izpolnjene? In na osnovi tega sestavljaš soočenje, poslušaš ljudi, kaj si želijo, ker se zavedamo: delamo za ljudi, za naše državljane.""
"
https://www.24ur.com/novice/dejstva/dejstva-preverjamo-verodostojnost-izjav-politikov-v-soocenju.html,DEJSTVA: Čigave izjave držijo in kdo je zavajal s podatki?,"Na POP TV se je končalo prvo volilno soočenje v organizaciji naše televizije. Ekipa Dejstev je v živo preverjala izjave prvakov strank SD, LMŠ, Levica, Konkretno, SAB, Gibanje svoboda in NSi ter podpredsednika SDS Aleša Hojsa. "," 
Izjave politikov v prvem soočenju smo preverjali s pomočjo strokovnjaka za področje ustavnega prava, dr. Sama Bardutzkega, in ekonomista Mihe Dominka. 
"
https://www.24ur.com/novice/slovenija/odlocitev-2022-prvo-predvolilno-soocenje-na-pop-tv.html,"Golob bi sodeloval s KUL in civilno družbo, Hojs ne bi vabil Levice","Na prvem predvolilnem soočenju na POP TV so naši gostje spregovorili o vojni v Ukrajini, prehranski in energetski krizi, epidemiji, o tem, kaj lahko pričakujemo po volitvah. Golob, ki se doslej še ni uspel soočiti z Janšo, ne verjame, da je to naključje, in upa, da se bo to kmalu zgodilo. Mesca moti, da je politika postala tak teater in ""gledamo resničnostni šov"". Fajonova je ostra, da je trenutna vlada ljudem odvzela dostojanstvo, Tonin miri, da v politiki ni prostora za zamere. Hojs brani izbrisani tvit o beguncih. Bratuškova opozarja, da je Slovenija zgodovinsko zadolžena. Šarec napoveduje ""normalizacijo"" razmer, Počivalšek pa sodelovanje z vsemi.","S soočenjem predsednikov strank, ki jih javnomnenjske raziskave uvrščajo najbolje, se je predvolilna kampanja pred državnozborskimi volitvami začela tudi v naši medijski hiši.
V studio smo povabili predsednike strank SDS, Gibanja Svoboda, Socialnih demokratov, Levice, Nove Slovenije, LMŠ, SAB in Povežimo Slovenijo. Predsednik vlade Janez Janša je odpotoval v Zagreb, namesto njega je zato prišel podpredsednik SDS Aleš Hojs. 
Teme, o katerih so govorili, so najbolj aktualne: Kako čim prej končati trpljenje v Ukrajini in kaj pri tem lahko stori Slovenija? Pa posledice vojne v Ukrajini, tako za našo varnost kot tudi za naš žep. Kako omejiti podražitve? O koronavirusu: bomo kot družba in kot država iz epidemije izšli kot zmagovalci ali kot poraženci? Kdo bo vodil Slovenijo prihodnja štiri leta, kakšen tip voditelja potrebuje Slovenija v teh zahtevnih časih? In kaj lahko pričakujemo takoj po volitvah. Kakšne koalicije so sploh mogoče?
'Gledamo resničnostni šov, epizodo v Kijevu bi lahko pomenovali selfie v Kijevu'
Robert Golob je, sodeč po anketah, največji tekmec SDS in Janeza Janše, a se doslej še nista soočila. Kot pravi, ne verjame v naključja. ""Zagotovo gre za načrt,"" je dejal. Upa pa, da bo Janša vendarle zbral pogum in se udeležil kakšnega soočenja. Aleš Hojs je branil svojega ""šefa"" in dejal, da je bila Janševa pot v Zagreb pomembnejša od udeležbe v oddaji na naši televiziji in da bo do soočenja med njima zagotovo prišlo.
Kaj naši gostje menijo o napotitvi slovenske diplomatske misije v Kijev? ""To, da bi se predsednik vlade o tem posvetoval z vsemi, bi pomenilo dodatno varnostno tveganje, zato je prav, da je to naredil v strogi tajnosti,"" je menil Hojs. Tanja Fajon je opozorila, da takšne solistične in herojske akcije vodijo v dodatne konflikte. Matej Tonin je povedal, da Slovenija ni edina, ki ima tam diplomatsko misijo in dela točno to, kar delajo druge države. ""Je aktivna članica mednarodne skupnosti in to majhnost si moramo izbiti iz glave. Delamo tisto, kar moramo v danem trenutku."" Prepričan je, da gre za ustvarjanje notranjepolitične histerije. Zdravko Počivalšek je potezo Janše podprl, saj je ""cilj mir čim prej"". Luka Mesec pa: ""Moti me, da je politika postala tak teater. Žal mi je, da gledamo nek reality show, epizodo v Kijevu bi lahko pomenovali 'sefie v Kijevu'. Vse, kar gledamo je, da vlada išče načine, kako se bo pokazala, da rešuje svet, medtem ko ni znala rešiti Slovenije."" Želi si, da bi se takšne igrice po 24. aprilu končale. Alenka Bratušek je opomnila, da pot v Kijev ni edina solo akcija te vlade. ""Solo akcije so slabe, škodijo Sloveniji in ne prinašajo rešitve za ukrajinsko krizo,"" je menila. Znova je poudarila, da bi Janša svojega prijatelja Orbana lahko pozval, naj gre v Moskvo in poskuša pregovoriti tistega, ki vojno dejansko lahko konča. ""Edino enoten svet lahko pripelje do miru. Mir je edina rešitev, ki jo moramo zasledovati, solo akcije k temu ne pripomorejo,"" je prepričan Golob. Marjan Šarec je dejal, da Slovenija kot del EU in Nata izvaja skupno politiko in to je njena vloga. ""Ni vloga našega predsednika vlade, da bo izzival, se vpletal v konflikt in Slovenijo še izpostavljal dodatni nevarnosti. Njegova naloga je zaščititi državljane.""
Podobno je razburila tudi izjava Janeza Janše, da je treba zapreti zračni prostor nad Ukrajino. Golob se v šali sprašuje, s čim bo Slovenija zaprla zračni prostor nad Ukrajino, saj ""nima ničesar prispevati"". Prepoved letov pomeni direktno napoved vojne, je prepričan, zato je treba to preprečiti. Bolj koristna bi bila po njegovem mnenju pobuda za vzpostavitev humanitarnih koridorjev na zemlji. Hojs je opozoril, da je Janša edini od aktualnih predsednikov v EU, ki ima neposredne izkušnje z vojno. Pobuda za zaprtje zračnega prostora je vseskozi v igri, pravi. Mesec je menil, da Janša dobro ve, da ga Nato ne bo upošteval in s takšnimi izjavami le opozarja nase. ""Želimo si predsednika vlade, ki bo hitreje mislil kot tvital!"" 
'Ograja na meji je največja sramota v zgodovini Slovenije'
Ena od žalostnih posledic vojne v Ukrajini so množice beguncev. Napovedali smo, da jih v Sloveniji lahko sprejmemo do 200.000, doslej jih smo jih 7.000. Bo Slovenija odslej odprta za begunce ali so Ukrajinci izjema, ker so nam kulturno, zgodovinsko in versko blizu, kot je pisalo v vladnem tvitu, ki je bil pozneje izbrisan? 
Hojs je ponovil, da je ta trditev dejstvo, čeprav bi si marsikdo želel, da se to zanika."" ""Tam je bila napisana resnica!"" Na vprašanje, zakaj je bil tvit potem izbrisan, ni odgovoril. 
Golob napoveduje odstranitev ograje s slovensko-hrvaške meje. Ali to pomeni politiko odprtih vrat za vse begunce? Golob je odgovoril, da je človek v stiski človek in to je načelo, ki ga zagovarjajo. Sami prebivalci, ki tam živijo, so ograjo nekoč hoteli zaradi varnosti, zdaj pa pravijo, da ograja ne deluje in jo želijo čim prej odstraniti. Tudi Mesec pravi, da je ograjo treba z meje odstraniti, ker je razlikovanje med begunci ""navaden rasizem"", ograja na meji pa ""največja sramota v zgodovini Slovenije"". Počivalšek je opozoril, da ne smemo mešati ekonomskih migrantov in beguncev. ""Do beguncev smo odprti, za ekonomske migrante pa morajo veljati pravila"", je menil. Se pa tudi on zavzema, da se ograjo z južne meje odstrani. Fajonova pravi, da bi podrla ograjo in uredila zakonite poti za priseljevanje. Hojs pa je napovedal, da v SDS v naslednjem mandatu ne bodo ničesar podirali. Šarec je opomnil, da imamo panelno ograjo in rezilno žico, ki je povsem nehumana v teh časih in jo je treba takoj odstraniti. Tonin je dejal, da je ograja namenjena preprečevanju ilegalnih migracij in če jo bomo mi odstranili, se bo to prestavilo na kakšno drugo mejo. Bratuškova je dejala, da vlada ljudi deli na prvorazredne in drugorazredne že v Sloveniji, ne samo med begunci. In tudi tvit, ki ga Hojs ""veselo ponavlja iz soočenja v soočenje, je nedopusten"". ""S tem kažejo sliko in odnos do ljudi"", je menila.
O upravljanju zdravstvene krize covida-19 
Spregovorili so tudi o reševanju zdravstvene krize zaradi covida-19. Medtem ko aktualni predstavniki vladnih strank priznavajo, da bi na določenih področjih lahko delovali bolje, denimo na področju komuniciranja, poudarjajo, da je Slovenija iz te krize izšla kot zmagovalka na gospodarskem področju, kot se je izrazil Zdravko Počivalšek, ki se je pohvalil z gospodarsko rastjo Slovenije po koronakrizi. Kot mu odgovarja Alenka Bratušek, je vlada to krizo izkoristila, dobro pa jim je uspelo pri polnjenju žepov svojih prijateljev. 
Ceno slabega spopada z epidemijo so najdražje plačali upokojenci v DSO in šolarji, ki so imeli zaprte šole, pravi. Za domnevno gospodarsko uspešnostjo pa nas čaka dolg, saj ta gospodarska rast temelji na zadolževanju, kar ni zdrava gospodarska rast, je izpostavila. S tem, da nas bo zaradi dolga še kako bolela glava, se je strinjala tudi Tanja Fajon. Šarec je dejal, da je politika v času lockdowna stopila skupaj, vlada pa je nato zapravila zaupanje s podtaknjenci v PKP. Golob je poudaril, da je aktualna vlada pri upravljanju najprej odstranila stroko in tako zapravila zaupanje ljudi. 
O novo sprejetem zakonu o dohodnini 
Tonin in Počivalšek sta poudarila, da z novim zakonom o dohodnini vsi državljani pridobijo višje plače, da pa jim drugi politični pol, ki temu nasprotuje, želi to takoj vzeti nazaj. Golob je dejal, da bodo ta zakon zagotovo spremenili, saj imajo zaradi njega več bolj premožni, kot priznava tudi sam, državljanom z nižjimi prispevki, ki pa po njegovem mnenju to res potrebujejo, pa ta zakon prinese bore malo. Kot je poudarila tudi Fajonova, ta zakon poglablja razlike: ""Seveda si vsak želi višje plače, tisti z minimalnim dohodkom bodo imeli 13 evrov več, tisti, ki imajo 40.000 evrov bruto pa bodo imeli 15.000 evrov več. Torej tisti, ki imajo več, bodo imeli še več. Mi bi obdavčevali progresivno.""  Šarec poudarja, da se lepo sliši, da bomo imeli vsi višje plače, a proračun bo utrpel 800 milijonov evrov škode. ""Tak rokohitrski ukrep je lahko tretiran le kot predvolilni bonbon,"" je potezo vlade o sprejetju zakona o dohodnini ocenil Šarec. S tem zakonom se bomo morali vsi soočiti, pravi. 
Kandidati o prehranski in energetski krizi v Evropi 
Napad na Ukrajino je zaostril energetsko in prehransko krizo v Evropi. Cene hrane so najvišje v zadnjih 20 letih. Od začetka februarja 2002 do konca februarja 2022 so se zvišale za dobrih 73 odstotkov. Kakšne ukrepe bi na tem področju sprejeli kandidati? 
Večinoma se kandidati strinjajo, da bi višali delež samooskrbe in prehranske neodvisnosti Slovenije. Kot pravi Golob, bi selektivno nižali cene DDV za nekatera osnovna živila. Tonin je poudaril, da bi morali v prvi vrsti spremeniti način razmišljanja, da se splača kupovati od lokalnega trga, več je treba narediti pri spodbudi prodaje izdelkov slovenskih proizvajalcev, pravi. Bratuškova mu je odgovorila, da je treba največ pridelati več slovenske hrane.
Mesec zagovarja prehransko in energetsko samooskrbo. Poudarja, da se je treba rešiti predvsem odvisnosti od fosilnih goriv. Po korona krizi je treba proizvesti več doma, poudarja. Kot meni, lahko država najrevnejšim pomaga na ravni dohodkov, da se tem skupinam popravijo najnižji prejemki. Šarec meni, da je najbolj pomembno zagotoviti prehransko neodvisnost od drugih. Na kratek rok so lahko potrebne tudi subvencije hrane, če ni druge rešitve. Na dolgi rok pa ne smemo pozabiti tudi na investicije v namakalne sisteme zaradi suše in pozeb, s katerimi se sooča Slovenija, je spomnil. 
Kdo bi s kom sodeloval?
Prva naloge nove vlade bo normalizacija stanja v državi in vrnitev demokracije, napovedujejo v LMŠ. Šarec pravi, da je prvi ukrep, da vsi v vladi spoštujejo zakone in odgovarjajo za svoje napake. Druga poteza je revizija vseh kadrovskih potez in poslov. Kašna pa bo razlika od tiste vlade, v kateri so že bili?""Razlika bo ta, da bo naslednja vlada večinska in ne več manjšinska. Vsi bomo za isto mizo, prevzemali svoj del odgovornosti,"" je napovedal. 
Golob je poudaril, da so že zdaj v stiku s civilno družbo in tako bo ostalo. ""Ne mi, glas ljudstva pripravlja sistemsko zakonodajo, ki bo odpravila škodljive ukrepe te vlade. Mi jih bomo podprli. Ne bomo sami pisali zakonodaje. Verjamemo v ljudi,"" je izpostavil. Dodal je še, da 60 odstotkov volivk hoče drugačno družbo - odprto, svobodno, spoštovalno, solidarno. ""Če bomo dobili mandat, bo ta jasen - moramo pripeljati do take družbe."" V studiu vidi štiri potencialne partnerje za to. ""Po vladi bomo šli v koalicijo ne samo s KUl-om, pač pa tudi s civilno družbo,"" je napovedal.
""Želimo si spoštovanja. Ta vlada je odvzela dostojanstvo ljudem, mi delamo drugače,"" je menila Fajonova. Mandatarja bo po njenih besedah ponudil tisti, ki bo zbral zadostno število glasov in sedežev v parlamentu. ""Tu vidim štiri sijajne zaveznike!"" Sama sicer zagovarja politiko dialoga, vključevanja in sodelovanja, ne vidi pa možnosti sodelovanja s strankami trenutne vladne koalicije. 
Tonin meni, da v politiki ni prostora za zamere.""Prihodnja vlada bo morala biti usmerjena v prihodnost, trdna, z lastno vizijo in se ne bo ukvarjala sama s sabo ali z maščevanjem. Bolj, kot se nekoga izključuje, bolj se oži prostor za neko normalno sodelovanje. Moralo se bo poskrbeti za ljudi in NSi je v takih vladah vedno prisotna,"" je dejal.
""Vedno govorim, da se bomo pogovarjali z vsemi, dogovorili pa s tistimi, ki so pripravljeni iti naprej,"" je menil Počivalšek. 
Bratuškova je dodala, da so v stranki SAB pogumni in zanesljivi ljudje, ki svojih volivcev niso in ne bodo izdali nikoli. Zato so pred časom podpisali sporazum s KUL. ""S takimi ljudmi smo pripravljeni sodelovati v prihodnje."" Prepričana je v trdno levosredinsko vlado.
Mesec pravi, da imajo na volitvah dva glavna cilja – zamenjati vlado in z Levico priti v vlado. Želijo si biti stranka, ki bo ""garant"" za to, da ne dobijo še ene vlade Mira Cerarja, ampak vlado, ki bo naredila, kar se bo dogovorila. Na kompromise so pripravljeni, je zatrdil.
Hojs pa je zaključil, da so trenutno osredotočeni na volilno kampanjo in računajo, da bodo relativni zmagovalci. Janša bo gotovo na pogovore povabil vse stranke, on osebno pa bi izključil Levico, ker ""so tako različni, da v kakršnokoli koalicijo ne spadajo"". ""Bomo pa počakali, ali se bo sploh uresničilo to, kar v KUL govorijo, torej ali bodo sploh vse štiri stranke prestopile parlamentarni prag."" 
Resničnost in verodostojnost izjav predsednikov strank smo preverjali med samim soočenjem, izsledke pa smo objavili na naši spletni strani 24ur.com – v rubriki Dejstva in v oddaji 24UR ZVEČER. 
Naslednje soočenje bo na sporedu čez teden dni, v ponedeljek, 4. aprila, ravno tako s pričetkom ob 20. uri na POP TV.
Naslednjo javnomnenjsko raziskavo bomo objavili v nedeljo, 10. aprila. 

"
https://www.24ur.com/novice/volitve/stranki-nasa-prihodnost-in-dobra-drzava-na-volitve-s-skupno-listo.html,Stranki Naša prihodnost in Dobra država na volitve s skupno listo,Stranki Naša prihodnost in Dobra država se na državnozborske volitve podajata s skupno listo: Naša prihodnost in Dobra država. Na listi se nahajajo tako kandidati obeh strank kot tudi tisti iz vrst Zveze za Dolensko in Gibanja SOS. Slednji so minuli konec tedna izkazali svojo podporo obema strankama oziroma skupni listi Naša prihodnost in Dobra država. ,"
V listi Naša prihodnost in Dobra država se zavzemajo za vzpostavitev državljanom prijaznega sistema nadzora porabe javnega denarja. ""Vzpostaviti moramo sistem, kjer lahko vsakdo izmed nas na preprost način z nekaj kliki na spletu preveri porabo javnih sredstev. Manj korupcije pa pomeni več sredstev za zdravstvo, socialo, šolstvo, mlade ter domove za starejše,"" so zapisali v sporočilo za javnost. 
Na skupni listi se nahaja 36 kandidatk in 42 kandidatov.
Med vidnejšimi oziroma v preteklosti medijsko bolj izpostavljenimi kandidati so:IVAN GALE, predsednik stranke Naša prihodnostSMILJAN MEKICAR, predsednik stranke Dobra državamag. VIOLETA BULC, podpredsednica stranke Naša prihodnost in nekdanja evropska komisarkaNATALIJA TRIPKOVIĆ, mag., podpredsednica stranke Dobra državaZLATAN ĆORDIĆ- Zlatko, samostojni kulturni delavecALMA REKIĆ, priznana kulinarična strokovnjakinja/ChefVIOLETA TOMIĆ, poslankaNINA TUŠAR MARKEŽ, bivša direktorica DUTBMETKA SPAROVEC MALENKO, vrhunska plavalka in trenerkaPETER GOLOB, diplomat in slovenski konzul v TrstuJASMINKA ALIĆ, nekdanja vrhunska košarkašicadoc. dr. BORUT WERBER, strokovnjak za informacijske sistememag. DOROTEJA NOVAK GOSARIČ, visoka uradnica na Ministerstvu za zdravjeizr. prof. dr. JAKA VADNJAL, strokovnjak s področja podjetništva in ekonomije/financedr. POLONCA ŠTEFANIČ, doc.dr.mikrobiologije na ULdr. LJUBO VOŠNJAK, strokovnjak za kriminalistiko/varnostne vedeBARBARA HROVATIN, zdravnicadr. SILVESTER LIPOŠEK, strokovnjak kineziologDUŠAN VODLAN, predsednike umetniške plesne zveze Slovenije in podpredsednik svetovne umetniške plesne zveze
""Svoje volilno telo vidimo v vseh tistih, ki so spregledali manipulacije, ki so se dogajale v zadnjih dveh letih in jim še ni videti konca,"" so zapisali. Po njihovem mnenju je večina težav, s katerimi se sooča Slovenija, posledica netransparentnosti in korupcije. ""Največji sovražnik korupcije pa je preglednost porabe javnih sredstev,"" so pripomnili.
""Po ocenah mednarodnih organizacij v Sloveniji zaradi korupcije vsako leto izgubimo več kot tri milijarde evrov. To je toliko, da bi lahko vsako leto zgradili 30 novih pediatričnih klinik. Ali pa vsako leto šest novih univerzitetnih kliničnih centrov ali vsako leto 150 domov za ostarele oziroma 500 novih telovadnic,"" poudarjajo.
Prav zato je po njihovem mnenju korupcija ena ključnih težav razvoja Slovenije. ""Gre za denar vseh državljank in državljanov, zato moramo storiti vse, da se taka praksa konča,"" so prepričani. Poleg boja proti korupciji pa je cilj liste, da dosežejo socialno pravičnost in prenehanje z okolijsko brezbrižnostjo. Zagovarjajo trajnostni razvoj, odprto družbo znanja in inovacij, ki temelji na zaupanju, enakopravnosti in pravičnosti.
Zavzemali se bodo za: •    pravno in socialno državo ki bo učinkovito poskrbela za ""malega človeka"";•    preglednost, ki je največji sovražnik korupcije in nepotizma;•    svobodo govora in nov medijski zakon;•    samooskrbo na vseh nivojih;•    strokovne in sposobne kadre namesto politično nastavljenih, da pridobimo pregledne in učinkovite javne institucije;•    reorganizacijo in preglednost ter dostopnost zdravstva.
Ena ključnih prioritet programa tudi samooskrba
Po mnenju omenjenih strank zaradi trenutnih razmer v svetu vse večji problem postaja socialna varnost. ""Verjamemo v aktivno skupnost in se hkrati zavzemamo, da posamezniku, ki je gradnik slednje, omogočimo socialno-ekonomsko stabilnost. Tako bo lahko postal aktiven državljan, ki bo lahko vplival na odločitve, ki direktno učinkujejo na vse nas,"" pravijo.
Kot pravijo, ima na socialno varnost neposreden vpliv tudi samooskrba, ki je ena ključnih prioritet njihovega osnutka predloga programa. ""Nedopustno je, da se predvolilne bombonjere poznajo predvsem v žepih premožnih, in da porazdelitev teh sredstev ni ne sorazmerna, ne pravična,"" so zapisali in dodali, da bo Slovenija postala socialna država, ko bo vsem posameznikom zagotovljena možnost za dostojno življenje, ne glede na njihov status. Kakovost družbe se najbolj odraža v odnosu do najranljivejših skupin, še pravijo. Prav zato pa je, kot dodajajo, v skrbi za socialno državo treba poskrbeti za solidarnost do različnih ranljivih skupin, od družin z nizkimi prihodki, brezposelnih, upokojencev, prekarnih delavcev pa tudi drugih marginalnih skupin.
Izpostavljajo tudi pomen svobode govora
Kot drugo ključno prioriteto izpostavljajo svobodo govora, ki mora postati vrednota, ki je neposredno povezana z medijsko svobodo. ""Nova zakonodaja mora prvenstveno ustrezno zaščititi novinarje in domače medije pred politiko ter medijsko koncentracijo. Različni poskusi podrejanja, omejevanje delovanja medijev kot so kadrovanje na RTV, ustavitev financiranja STA, nakupi domačih medijev s strani tujih političnih zaveznikov aktualne vlade, pritiski in šikaniranja novinarjev morajo postati le slab spomin,"" vztrajajo. 
""Cepljenje s cepivi proti covidu-19 je izključno stvar odločitve posameznika""
Eno od bolj perečih vprašanj, ki zanima javnost, je zagotovo vprašanje obveznega cepljenja v povezavi s covidom-19. ""Dejstvo je, da je bilo pri tem narejene veliko škode, zato je vsaka debata o obveznem cepljenju ali prisilah k cepljenju s cepivi, ki niso prestala standardnih postopkov in varnostnih protokolov, škodljiva in zato nesprejemljiva,"" so prepričani. 
Prav zato izpostavljajo, da je cepljenje s tovrstnimi cepivi izključno stvar odločitve posameznika. ""Ker je to tema, ki močno polarizira, se bomo aktivno zavzemali za široko in spoštljivo javno razpravo. Ker se tovrstno cepljenje trenutno umešča tudi v shemo obveznega cepljenja, je naše stališče nujnost širše strokovne in javne razprave na podlagi argumentov ter dokazov, ne razmerij moči,"" dodajajo.
""Ključno vprašanje tudi teh volitev bo, kakšna družba želimo postati. Javni diskurz na vseh področjih je treba dvigniti na spodoben in strpen nivo, da postane vzor odgovorne in demokratične družbe,"" so sklenili. 
"
https://www.24ur.com/novice/slovenija/volitve-zavrnili-listi-zaveznistva-osvobodimo-slovenijo-in-listo-borisa-popovica.html,Volitve: zavrnili listi Zavezništva osvobodimo Slovenijo in Listo Borisa Popoviča,"Volilne komisije volilnih enot v teh dneh potrjujejo kandidatne liste, ki so jih vložile stranke in liste. Za zdaj so zavrnili kandidatno listo Zavezništva osvobodimo Slovenijo v volilnih enotah Ljubljana - Bežigrad in Ljubljana - Center. V slednji so zavrnili tudi Listo Borisa Popoviča, ki se je na odločitev pritožil, vrhovno sodišče pa mu je po naših informacijah ugodilo.","Kandidatno listo Zavezništva osvobodimo Slovenijo so v navedenih volilnih enotah zavrnili, ker iz imena skupne kandidatne liste ni bilo razvidno, da gre za skupno listo dveh ali več političnih strank, kot to zahteva zakon, so pojasnili na Državni volilni komisiji (DVK).
Listo Borisa Popoviča pa so v volilni enoti Ljubljana - Center zavrnili, ker je bila ta vložena s premajhnim številom podpisov volivcev, ki imajo v tej enoti prijavljeno stalno prebivališče. Po naših informacijah se je Popovič sicer na zavrnitev pritožil, Vrhovno sodišče pa naj bi mu ugodilo. Zadeva se tako vrne v ponovni postopek, volilna komisija omenjene volilne enote pa mora v roku 48 ur izdati novo določbo. 
Prav tako je volilna komisija 6. volilne enote Novo mesto zavrnila prijavo za kandidaturo za poslanca, ki jo je vložil Leon Šuštaršič, saj ni vložena v skladu z 51. členom ZVDZ.
Volilna komisija volilne enote 1. Kranj je v petek predstavnike kandidatnih list Lista Borisa Popoviča – Digitalizirajmo Slovenijo in ZOS – Zavezništvo osvobodimo Slovenijo pozvala k odpravi ugotovljenih formalnih pomanjkljivosti.
Sicer pa tudi preostale volilne enote v teh dneh preverjajo zakonitost vloženih list, do 3. aprila pa bodo z žrebom določile sezname potrjenih list kandidatov v posamezni volilni enoti. Državna volilna komisija bo nato do 8. aprila javno objavila sezname list kandidatov po volilnih enotah in sezname kandidatov, o katerih se glasuje v posameznih okrajih.
V volilni enoti Kranj bodo tako žreb opravili v sredo, v enoti Postojna kandidatne liste potrjujejo danes, žreb pa bodo opravili v tem tednu, so navedli.
V volilni enoti Celje so vse vložene kandidatne liste že potrdili, žreb bodo opravili v torek. V Novem mestu in Mariboru pa kandidatne liste potrjujejo danes, prav tako bodo danes opravili tudi žreb.
V volilni enoti Ptuj so eno od vloženih kandidatnih list pozvali k dopolnitvi, žreb bodo predvidoma opravili v četrtek ali petek.
V primeru zavrnitve kandidatne liste se lahko stranke oziroma liste v roku 48 ur od prejema odločbe o zavrnitvi pritožijo na Vrhovno sodišče. Slednje mora o zadevi odločiti najkasneje v 48 urah, odločitev pa je dokončna.
"
https://www.24ur.com/novice/slovenija/levica_2.html,Levica,"Levica je nastala 24. junija 2017 z združitvijo strank Iniciative za demokratični socializem (IDS) in Stranke za trajnostni razvoj Slovenije (TRS). V programu so takrat izpostavili prepričanje, da boj za socializem ne more biti omejen le na politični sistem, temveč mora zajeti vse sfere družbenega življenja. Koordinator Levice je Luka Mesec. ","Predstavniki in predstavnice Levice v volilno kampanjo stopajo z jasnim ciljem: zamenjati oblast in ponuditi konkretne rešitve, da bo naša skupna prihodnost ponovno socialno varna, demokratična in ekološka, poudarjajo. 
Obdobje pred začetkom kampanje je bilo sicer za stranko pestro, saj je Vili Kovačič vložil pobudo za oceno protiustavnosti programa Levice in njeno delovanje, očital jim je sporne točke, ki so jih navedli v programu leta 2017. Stranka se je v njem zavzemala za prenos lastništva podjetij v roke države in lokalnih skupnosti. Ustavno sodišče je pobudo zavrnilo. 
Koordinator Mesec je za naš portal spregovoril v obsežnem predvolilnem intervjuju.
Odgovarjal pa je tudi na 10 hitrih vprašanj, s katerimi poskušamo odstreti pogled politika na nekatera ključna politična in družbena področja. 

Pravijo, da se bodo še naprej brezkompromisno borili za javno zdravstvo. Z resničnim načrtom obsežne gradnje bodo mladim zagotovili stanovanja, ki so človekova pravica vseh, ne luksuz nekaj srečnih. Delavske pravice, pravična plača, varni pogoji dela, sindikalno organiziranje in delavsko solastništvo so temeljni stebri njihovega političnega dela in programa. 
Med prioritetami prihodnjega mandata izpostavljajo okrepitev in zaščito javnega zdravstva, ukiniti nameravajo dopolnilno zdravstveno zavarovanje, dodatna sredstva bi namenili krajšanju čakalnih vrst.
Napovedujejo odločno ukrepanje proti podnebni in okoljski krizi: ""V času prihodnjih dveh vlad bomo morali izpuste toplogrednih plinov zmanjšati za 60 % glede na leto 2005. Podnebna tranzicija mora biti pravična."" Njihovo gospodarstvo bi bilo ""po meri človeka"": ""Spodbujali bomo sodelovanje delavcev in delavk pri upravljanju ter oblike delavskega lastništva podjetij."" Zavzemajo se za vlaganje v razvoj in boj proti revščini ter socialni izključenosti. Socialne transferje bi dvignili na raven, ki omogoča preživetje, in se spopadli s prenašanjem revščine iz generacije v generacijo. Iz sistema denarnih socialnih prejemkov bi postopoma razvili sistem temeljnega dohodka.
Obljubljajo tudi, da bodo zagotovili, da bo streha nad glavo razumljena kot temeljna človekova pravica, ne pa kot špekulativna naložba na dobičkonosnem trgu: ""Povišali bomo proračunska sredstva za Stanovanjski sklad Republike Slovenije, da bo lahko do leta 2030 zgradil 30.000 javnih neprofitnih stanovanj.""  Podpirajo pa tudi ""demilitarizacijo in miroljubno sobivanje narodov"". 
Njihov program najdete tukaj. 
"
https://www.24ur.com/novice/slovenija/sd_3.html,SD,"Socialni demokrati so nastali na združitvenem kongresu levih, socialdemokratskih in socialističnih strank 29. maja 1993. SD je socialnodemokratska levosredinska stranka. Predsednica Socialnih demokratov je Tanja Fajon. Ob prevzemu funkcije je dejala, da pričakuje več sodelovanja in povezovanja na levi sredini političnega prostora. 

","""Socialni demokrati smo napredno politično gibanje, ki uresničuje idejo socialne demokracije v Sloveniji 21. stoletja. Povezujemo in organiziramo ljudi v močno politično silo, sposobno ustvarjati napredne spremembe. Verjamemo v enakost, solidarnost, svobodo, pravičnost, mir in sodelovanje. Vedno na strani ljudi,"" pravijo v stranki. 
Naravnega zaveznika Fajonova vidi v Gibanju Svoboda. Dejala je, da jih družijo ""iste vrednote in ista želja, da zamenjamo vlado, naredimo nov začetek in ljudem vrnemo normalnost"".  Ustavno sodišče je pred kratkim zavrnilo pobudo aktivista za oceno protiustavnosti delovanja SD.  
Predsednica stranke Tanja Fajon je za naš portal spregovorila v obsežnem predvolilnem intervjuju.
Odgovarjala pa je tudi na 10 hitrih vprašanj, s katerimi poskušamo odstreti pogled politikov na nekatera ključna politična in družbena področja. 

V volilnem programu z naslovom Drugače so v 10 točkah strnili ""načrt velikih sprememb"" za soočenje z zdravstvenimi, gospodarskimi, socialnimi, podnebnimi, okoljskimi, tehnološkimi, političnimi in varnostnimi tveganji. Ključni prioriteti sta kakovostno javno zdravstvo in dvig dodane vrednosti. 
V SD si želijo države, ki bo mednarodno prepoznana zaradi znanja, sposobnosti, spoštljive komunikacije in olike njenih voditeljic in voditeljev, gospodarsko uspešna v središču stabilne in varne Evrope in bo odraz tega, kar ljudje v njej premorejo: znanje, delavnost, sposobnost, vztrajnost in solidarnost. 
Napovedujejo 700 milijonov evrov dodatnih spodbud za dvig produktivnosti, inovativnosti, ozeljevanje in internacionalizacijo podjetij. Zavzemajo se za vlaganja v digitalna omrežja, v digitalizacijo in robotizacijo ter digitalne kompetence ljudi, pa tudi udeležbo delavcev pri dobičku in razvoj ekonomske demokracije. 
V programu med drugim najdemo krajši delovnik, daljši počitek in višje plače. Želijo minimalno plačo vsaj 800 evrov neto ter postopno uvajanje 32-urnega delovnega tedna. Minimalna pokojnina bi znašala 700 evrov, vsem pokojninam pod pragom revščine bi dodali varstveni dodatek. 
Obljubljajo izgradnjo 10.000 novih javnih najemnih stanovanj, 5000 novih študentskih postelj do 2030 ter 2000 dodatnij postelj v domovih za starejše do leta 2030. 
Izpostavljajo zavezanost vladavini prava in ponovno umeščenost Slovenije v jedro Evrope, ocenjujejo, da bo treba sanirati škodo, ki je bila storjena mednarodnemu ugledu države ter okrepiti slovensko diplomacijo za uveljavljanje slovenskih interesov v mednarodnem prostoru. 
Njihov program najdete tukaj. 
"
https://www.24ur.com/novice/slovenija/gibanje-svoboda.html,Gibanje Svoboda,"Gibanje Svoboda je bilo ustanovljeno kot Stranka Zelenih dejanj (Z.Dej) pod vodstvom nekdanjega okoljskega ministra Jureta Lebna, ki je kasneje odstopil. Na januarskem kongresu so stranko preimenovali v Gibanje Svoboda. Na čelo stranke je 26. januarja letos stopil Robert Golob, za podpredsednico stranke so potrdili nekdanjo sodnico Urško Klakočar Zupančič.","""V Gibanju Svoboda se zavedamo, da je potreben nov družbeni dogovor o tem, v kakšni državi želimo živeti. Dogovor, ki ne bo nikogar pustil zadaj.  Dogovor, ki bo kljuboval zahtevnim izzivom časa in zagotavljal boljše življenje vsem,"" pravi dr. Robert Golob, predsednik Gibanja Svoboda. ""Živeti želim v demokratični, pravni in solidarni državi, zato ne pristajam več na kulturo sovraštva, jeze in razkola,"" dodaja. 
Predsednik stranke Golob je za naš portal spregovoril v obsežnem predvolilnem intervjuju.
Odgovarjal pa je tudi na 10 hitrih vprašanj, s katerimi poskušamo odstreti pogled politika na nekatera ključna politična in družbena področja.

V Gibanju Svoboda stavijo na osnovne vrednote, ki so spoštovanje, svoboda in odgovornost: ""Spoštovanje je osnovni gradnik vsakega odnosa. Za razpravljalno mizo poskrbi za trdne kompromise, osnovane na različnih glediščih in upoštevajo raznovrstne skupine ljudi. Svoboda predstavlja predpogoj za uresničitev potencialov posameznikov in je temelj demokratične skupnosti. Na ravni skupnosti in države zagotavlja temeljne svoboščine, na ravni gospodarstva opredeljuje svobodno gospodarsko pobudo. Odgovornost daje spoštovanju pomen, ter svobodi moč. Če je znotraj skupnosti posameznik odgovoren za svoja dejanja in se mora soočiti s posledicami slednjih, je država odgovorna, da vsem državljanom zagotavlja priborjene pravice in svoboščine ter poskrbi za dosledno uresničevanje enakih možnosti vseh.""
V programu poudarjajo, da si želijo Slovenijo, ki bo bogata po svoji raznolikosti in zmožna sodelovati v zagovarjanju temeljnih pravic in svoboščin svojih prebivalcev. Stranka med prioritetami programa izpostavlja zeleni prehod. Prepričani so, da si Slovenija zasluži varno energetsko prihodnost, kjer so fosilna goriva stvar preteklosti. Obljubljajo bistveno povečanje rabe obnovljivih virov energije, cenovno dostopno energijo za gospodinjstva in gospodarstvo, zmanjšano vlogo zemeljskega plina in sistemski pristop k spodbujanju razvoja krožnega gospodarstva.
Zavzemali se bodo za bolj prepoznaven vpliv Slovenije v naši neposredni okolici, podprli kandidaturo Slovenije za nestalno članico Varnostnega sveta Organizacije združenih narodov (OZN) za obdobje 2024–2025, zavzemajo se za digitalizacijo naše diplomacije ter posodobitev obrambnega koncepta, ki vključuje modernizacijo Slovenske vojske v skladu s sodobnimi obrambnimi potrebami in tehnološkimi trendi. 
Zagovarjajo učinkovit zaseg premoženja nezakonitega izvora, zagotavljajo, da bodo poskrbeli za učinkovito upravljanje zaplenjenih sredstev. 
Zavzemali se bodo za skladen in enakomeren regionalni razvoj ter revitalizacijo podeželskih naselij: ""Z javno-zasebnim partnerstvom ali socialnim podjetništvom bomo na podeželju zagotavljali osnovne storitve kot so poštne, bančne, trgovske in podobne."" 
Napovedujejo medijsko reformo, ki bi omejila sovražni govor in lažnih novic ter politični nadzor medijev. 
Obljubljajo tudi urejanje področja zdravstva, tudi področja duševnega zdravja: ""Za hitrejše odkrivanje in preprečevanje stisk otrok bomo povečali število svetovalnih delavcev v šolah. Okrepili bomo delo svetovalnih centrov za otroke in starše za kratko čakalno dobo na obravnavo. Pospešili bomo implementacijo Resolucije Nacionalnega programa duševnega zdravja in zagotovili kadrovsko pokritost centrov za mentalno zdravje na primarni ravni. Razširili bomo tudi socialnovarstvene programe, ki niso namenjeni izključno ljudem s težavami v duševnem zdravju, za preprečevanje poglabljanja stisk."" 
Njihov program najdete tukaj. 
"
https://www.24ur.com/novice/slovenija/sab.html,SAB,"Stranko je leta 2014 ustanovila prva predsednica vlade Republike Slovenije mag. Alenka Bratušek s takratnimi somišljeniki, ministri, poslanci in ostalimi ustanovnimi člani. Sprejeli so socialno-liberalni program. Leta 2018 je stranka vstopila v vlado Marjana Šarca, dobili so tri ministrska mesta. Po odstopu Marjana Šarca z mesta predsednika vlade je stranka odšla v opozicijo. ","""Mi ne obljubljamo 1.000 evrov pokojnine ali 2.000 evrov plače, ne govorimo o etiki in morali, ampak tako živimo in delamo! Mi nismo nov brezmadežni obraz v politiki, ki bo ponovno razočaral, tako kot se je to zgodilo na zadnjih treh volitvah, mi gradimo na izkušnjah in delamo. Naredimo tudi kakšno napako, za katero se nam ni težko opravičiti. Mi ne govorimo, da se bosta kar tako cedila med in mleko, ampak obljubljamo trdo in pošteno delo, da Slovenija ponovno postane uspešna in cenjena država,"" pravijo v stranki. 
Predsednica stranke Bratušek je za naš portal spregovorila v obsežnem predvolilnem intervjuju.
Odgovarjala pa je tudi na 10 hitrih vprašanj, s katerimi poskušamo odstreti pogled politikov na nekatera ključna politična in družbena področja. 

Program z naslovom ""Naredimo, kar je treba"" sloni na štirih stebrih: nujne prioritete, ključni projekti, solidarnost in zelena preobrazba. 
Kot nujne prioritete so v SAB našteli spoštovanje vseh državljank in državljanov, stabilizacijo javnih financ, povrnitev in utrditev pravne države, krepitev javnih in neodvisnih medijev, povrnitev mednarodnega ugleda Sloveniji, demokratično soodločanje, izboljšanje položaja upokojencev in strokovno vodenje epidemije. 
Upokojenci imajo po besedah Bratuškove v volilnem programu SAB posebno mesto. ""Poskrbeti moramo za stabilnost pokojninske blagajne, kar je dogovor za prihodnost. Njena stabilnost je pogoj, da bodo tudi mladi verjeli, da bodo čez 30, 40 let dobili pokojnine,"" je dejala. 
Podnebne spremembe je treba upoštevati tudi pri oblikovanju ekonomske politike, opozarjajo. Prehod na proizvajanje zelene energije po njihovem postaja realnost in prioriteta, prav tako se je treba usmeriti na prehod na e-mobilnost in veliko pozornosti nameniti javnemu prevozu kot glavni hrbtenici prevoza in prehoda na nevtralno okoljsko politiko. ""Aktivno se bomo zavzeli za vodilno vlogo EU pri spopadanju s podnebnimi spremembami in v prizadevanjih za trajnostni razvoj, zato bomo tudi od drugih držav zahtevali spoštovanje Pariškega sporazuma ter jim predlagali imenovanje posebne pooblaščenke oz. pooblaščenca EU za podnebne spremembe.""
Zavzemajo se za stabilizacijo javnih financ: ""Finančna neodvisnost in nizka zadolženost sta pomembna pogoja, da je država samostojna in suverena. Najvišji javni dolg v zgodovini Slovenije, zakoni, ki prinašajo visoke finančne posledice za državni proračun v prihodnjem mandatu, in zniževanje prihodkov državnega proračuna ter ponovna uveljavitev fiskalnega pravila zahtevajo trezne in premišljene ukrepe prihodnje vlade. Izkušnja vodenja vlade iz časov največje finančne krize v Sloveniji nas navdaja z optimizmom, da bomo to znali izpeljati. Na ravni EU bomo predlagali spremembo fiskalnega pravila, ki bo omogočala dolgoročne investicijske zmožnosti držav po koncu krize covida-19, v času katere fiskalno pravilo ni veljalo in so se dolgovi držav znotraj EU znatno povišali.""
Izpostavljajo tudi področje notranjih zadev: ""Slovenija potrebuje politično neodvisno in samostojno policijo. Strankarski vdori in kadrovanja so porušili ugled in sposobnost pregona kriminala in nadzora korupcije, ki se je v zadnjih dveh letih razrasla. Pregon korupcije in kriminala pomembno vpliva na zaupanje v demokratični sistem in državo, saj ljudem daje občutek, da smo pred zakonom zares vsi enaki. Policija mora prednostno zagotavljati varnost vseh državljank in državljanov.""
Njihov program si lahko pogledate tukaj. 
"
https://www.24ur.com/novice/slovenija/sds_2.html,SDS,"Stranka je bila ustanovljena 16. februarja 1989, danes pa šteje več kot 30.000 članov in ima občinske odbore v 210 občinah. Dolgoletni predsednik stranke je Janez Janša, ki je zadnji dve leti vodil tudi vlado.","Anže Logar je minister za zunanje zadeve, Aleš Hojs minister za notranje zadeve, Andrej Šircelj minister za finance, mag. Andrej Vizjak je minister za okolje in prostor, dr. Vasko Simoniti, minister za kulturo, Zvone Černač, minister brez resorja, pristojen za strateške projekte in kohezijo, in dr. Helena Jaklitsch, ministrica brez resorja, pristojna za področje odnosov med Republiko Slovenijo in avtohtono slovensko narodno skupnostjo v sosednjih državah ter med Republiko Slovenijo in Slovenci po svetu.  
""SDS se zavzema za družbo svobodnih in dejavnih posameznikov, ki sprejema in ščiti delovanje prostega trga, hkrati pa lajša njegove socialne posledice,"" poudarjajo v stranki. ""Slovenska demokratska letos obeležuje 33 let svojega obstoja. Zrasla je na temeljih hrepenenja tisočerih slovenskih domoljubov in demokratov, z združevanjem idej in moči članov, podpornikov in simpatizerjev, skozi vzpone in razočaranja se je razvila v osrednjo politično moč slovenskega naroda in pri tem ves čas ostala zvesta svojemu programu, načelom parlamentarne demokracije in ustavnim vrednotam,"" dodajajo. 
Prihajajoče volitve bodo prelomne in tiste, na katerih bomo odločali, v kakšni Sloveniji živimo, pred volitvami poudarjajo v stranki. 
V svojem krovnem programu stranka poudarja, da razvoj, kot ga razume SDS, vključuje človeško razsežnost, ki zajema z vseh vidikov kakovostno in dolgo življenje, posameznikove pravice in odgovornosti z aktivno ter hkrati svobodno vključenostjo v vse ključne družbene podsisteme, z udeležbo pri ustvarjanju in uživanju materialnega in duhovnega bogastva družbe; kulturno razsežnost, ki nudi posamezniku in družbi vir pripadnosti, identitete, temeljnih vrednot in norm tako v okviru slovenske nacije kot v širših okvirih evropske in zahodne civilizacije; socialno razsežnost, ki pomeni krepitev medčloveškega zaupanja, sodelovanja in solidarnosti ter zahteva ravnotežje med modernim individualizmom in vključenostjo v moderno nacionalno in druge skupnosti; politično razsežnost, ki zajema nenehno krepitev in poglabljanje demokracije od lokalne prek nacionalne do evropske transnacionalne ravni, spoštovanje in varovanje pravnega reda, zagotavljanje politične učinkovitosti in transparentnosti; gospodarsko razsežnost, ki jo zagotavlja svobodno tržno gospodarstvo v urejenih pravnih in etično-socialnih okvirih. Njeno glavno gonilo je lahko samo neovirana individualna podjetniška pobuda in – v vse večji meri – ustvarjanje, razširjanje in uporaba znanja.
Posebno pozornost namenjajo družini: ""Družina mora biti tisto primarno okolje, v katerem se posameznik nemoteno razvija, pridobiva pozitivne izkušnje in vrednote ter se uči sprejemati odgovornost za lastno ravnanje in svobodo. Da bi družina delovala kot blažilec družbenih pretresov, ji je treba pomagati pri zagotavljanju avtonomnosti, ekonomske neodvisnosti, zasebnosti in varnosti, kar pomeni tudi preprečevanje zlorab in nasilja znotraj družine. Le tako se bo v njej razvijal svoboden, moralno trden, kritičen in odgovoren posameznik, zrela osebnost, ki bo skupaj s sebi podobnimi zmožna oblikovati civilno moč, ki bo sodelovala in oblikovala splošna pravila življenja v družbi.""
Med globalnimi izzivi pa med drugim izpostavljajo podnebne spremembe: ""V Sloveniji pa se zavzemamo za politike, s katerimi se bomo podnebnim spremembam prilagodili, prevzeli svoj del bremen iz mednarodnih dogovorov, izkoristili gospodarske priložnosti, ter nenazadnje spreminjali vrednote in obnašanje ljudi.""
Program SDS najdete tukaj. 
"
https://www.24ur.com/novice/slovenija/lms_3.html,LMŠ,"Lista Marjana Šarca (LMŠ) je bila ustanovljena maja 2014 na pobudo Marjana Šarca. Razlog za ustanovitev so bile prihajajoče lokalne volitve, saj je bil Šarec sprva aktiven v lokalni politiki. Leta 2017 je Šarec kandidiral na predsedniških volitvah, kjer je zabeležil visoko podporo, ki se je nato prelila še na državnozborske volitve, ki so potekale spomladi 2018. Marjan Šarec je postal predsednik vlade, po njegovem odstopu pa je po 13. marcu 2020 LMŠ postala opozicijska stranka.","Stranka se tokrat torej na državnozborske volitve podaja drugič, tudi tokrat pod vodstvom Marjana šarca, ki so mu 19. marca 2022 na volilnem kongresu podelili nov mandat na čelu stranke. 
Predsednik stranke Šarec je za naš portal spregovoril v obsežnem predvolilnem intervjuju.
Odgovarjal pa je tudi na 10 hitrih vprašanj, s katerimi poskušamo odstreti pogled politika na nekatera ključna politična in družbena področja. 

Stranka je načrt dela v obdobju 2022–2026 sprejela na kongresu stranke, 27. novembra 2021. ""S svojim programom jasno postavljamo usmeritve kot sredinska razvojno usmerjena liberalna stranka, ki želi delati za širše dobro in skrbeti za razvoj družbe kot celote,"" je ob potrditvi programa dejal Šarec.
Prva naloga po volitvah bo po mnenju Šarca normalizacija in vrnitev v demokracijo. Vztrajali bodo, da se v koalicijsko pogodbo zapiše, da v prvih 30 dneh vlade sprejmejo takojšnje rešitve za začetek normalizacije.  
""V LMŠ trdno verjamemo, da lahko razvoj temelji izključno na družbi znanja. Delujemo v skladu z načelom, da je treba možnost in priložnost nuditi vsem pod enakimi pogoji. Sožitje med odprtim, konkurenčnim gospodarstvom ter propulzivnim obrtništvom in podjetništvom na eni strani ter širokim dialogom – tudi sindikalnim – in kakovostnimi javnimi politikami na področju zdravstva, okolja, šolstva, sociale, varnosti, kulture in upravljanja javnih zadev na drugi pa je, v to smo trdno prepričani, ključ do uspeha posameznika ter družbe kot celote, hkrati pa edini pravi odgovor na razvojne izzive sodobnega digitaliziranega sveta. Na tem zavedanju in vrednotnem okviru temelji naš program, ki izhaja iz predpostavke, da so izzivi sodobne družbe zelo kompleksni in zahtevajo celovit pristop različnih akterjev,"" o svojih usmeritvah pravijo v LMŠ. 
LMŠ želi, pravi Šarec, svoj program uresničevati v vladi, ki se ne bo vsak dan ukvarjala z vprašanjem svojega obstoja, temveč se bo ukvarjala s težavami ljudi. Ureditev dostopne in kakovostne zdravstvene oskrbe, cene energentov, visoka zadolženost, padec gospodarske rasti, zeleni preboj je samo nekaj vprašanj, ki jih bodo po njegovem zaposlovala. 
Njihov program najdete tukaj. 
"
https://www.24ur.com/novice/dejstva/analiza-prvi-del-kako-bi-politicne-stranke-resevale-najvecje-izzive-casa.html,ANALIZA PRVI DEL: Kako bi politične stranke reševale največje izzive časa?,"Pred prvim velikim predvolilnim soočenjem predsednikov največjih političnih strank, ki je na sporedu nocoj ob 20. uri na POP TV, objavljamo poglobljeno analizo volilnih programov. Kakšne ukrepe bi sprejeli, da nas prihodnjo zimo ne bo zeblo in bodo police še vedno založene s hrano? Si bodo mladi lahko privoščili lastno stanovanje? Danes je stanje še slabše kot pred štirimi leti. Kaj pa zunanja politika? Večina strank je zvezi Nato denimo še vedno naklonjena. ","Analizo predvolilnih programov smo razdelili v dva vsebinska sklopa. V prvem objavljamo zdravstvo, gospodarstvo, energetiko z vplivi na okolje, stanovanjsko problematiko skozi prizmo mladih, šolstvo, medije, kmetijstvo in obrambo. 
Poudarjamo, če odgovora v posameznem volilnem programu nismo našli, to ne pomeni nujno, da v stranki ne ponujajo rešitve kje drugje. Analizirali smo programe vseh parlamentarnih strank in stranke Gibanja Svoboda, ki jo različne javnomnenjske raziskave uvrščajo v ospredje. Na volitvah stranka Konkretno sicer nastopa v zavezništvu strank Povežimo Slovenijo, ki glede na zadnjo  javnomnenjsko anketo Mediane uživa 1,9 odstotka podpore. 
Zdravstvo
Dopolnilno zavarovanje
Stranke SD, LMŠ, SAB, Levica bi ukinile dopolnilno zdravstveno zavarovanje in ga umestile pod obvezno zavarovanje. V stranki LMŠ so prepričani, da dopolnilno zdravstveno zavarovanje danes predstavlja tržno dejavnost in namesto za zdravstvo se del pobranega denarja namenja za dobičke komercialnih zavarovalnic. V stranki Gibanje Svoboda, DeSUS in Nova Slovenija bi preoblikovali dopolnilno zavarovanje, v Novi Sloveniji pa vzpostavili konkurenco na področju obveznega zdravstvenega zavarovanja. V Gibanju Svoboda napovedujejo preoblikovanje dopolnilnega zavarovanja, ko bo v okviru širokega družbenega konsenza zagotovljenih 600 milijonov letno za javna sredstva za zdravstvo.  V SDS se v programu niso opredelili do dopolnilnega zavarovanja. 
Koncesije v zdravstvu bi odpravili stranki Nova Slovenija in Levica. V Levici predlagajo, da bodo koncesionarji delovali neprofitno in da bodo presežke vračali v javni zdravstveni sistem. 
'Dvoživke v zdravstvu'
Proti t. i. dvoživkam v zdravstvu, to so zdravniki, ki hkrati opravljajo svoje delo v javnem in zasebnem zdravstvu, bi ukrepali v Levici, SAB-u, Gibanju Svoboda in SD-ju. Stranka SD bi omejila delo zdravnikov v javnem in zasebnem sektorju hkrati, popoldansko delo ter druge oblike dopolnilnega dela bi onemogočili v Levici. V SAB-u bi jasno razmejili delo zdravnikov v javnem in zasebnem sektorju. V Novi Sloveniji pa zagovarjajo, da bi zdravniškemu osebju, ki dosega standarde dovolili delo v zasebnem sektorju, prav tako bi nagrajevali zaposlene po rezultatih dela. 
Čakalne dobe
Skrajševanja čakalnih dob se bodo takoj lotili v SD-ju, napovedujejo v programu. Njihov cilj je, da bi dosegli največ 30-dnevni rok za specialistični pregled. Program skrajševanja čakalnih dob napovedujejo tudi v SAB-u. V Gibanje Svoboda bi čakalne vrste odpravili z začasnim ukrepom – vsi zdravniki, ki so sposobni izvesti storitve, lahko konkurirajo za izvedbo. V SDS napovedujejo, da bo konkurenčno okolje vodilo v skrajšanje čakalnih dob zaradi učinkovitejšega načina dela in prineslo pocenitev storitev. Dodajajo, da bodo zagotovili pravočasen dostop do osebnega zdravnika in specialističnega zdravljenja. V Levici pravijo, da bodo čakalne dobe odpravili z dodatnim sofinanciranjem programov, ki jih ZZZS plačuje po realizaciji. V LMŠ bi skrajševanju čakalnih dob namenili dodatna sredstva ter vzpostavili pravne možnosti za dodatno plačilo zaposlenih. V SNS se, podobno kot ostali, zavzemajo za krajše čakalne vrste, konkretnih rešitev v programu ne ponujajo.
ZZZS in drugi ukrepi
V SD bi okrepili vlogo ZZZS in ga modernizirali, prenovo ZZZS-ja napovedujejo tudi v Desusu. Stranka SAB bi povečala število družinskih zdravnikov z izboljšanjem pogojev dela in višjimi plačami. Njihova prioriteta je tudi gradnja regijske bolnišnice v Ljubljani. Stranka Desus bi uvedla zakonsko dolžnost vključevanja v delo vseh zdravstvenih virov v državi. V Levici bi ustanovili javno podjetje za nabavo medicinskih materialov in zdravil ter na ta način omejili korupcijo in dobičkarstvo na tem področju. V stranki SNS bi se prioritetno lotili zdravstvene zakonodaje, kamor zasebnikov ne bi vključevali. Podpirajo tudi centralni sistem javnega naročanja brez posrednikov. Zavzemajo se za legalizacijo kanabisa.
V SD bi postopno povečali sredstva za javno zdravstvo. Stranka DeSUS bi povečala delež BDP-ja za zdravstvo na 9,3 odstotka. Stranka Levica bi okrepila javni zdravstveni sistem z dodatnimi sredstvi predvsem primarne ravni zdravstvenega varstva, pospešili uvoz zdravstvenega kadra in povečali kapacitete medicinskih fakultet. Stranka Konkretno konkretnih rešitev na področju zdravstva ne ponuja. V svojem programu izpostavljajo pomen digitalizacije, ki bo pacienta postavila v središče, in reformo Zavoda za zdravstveno zavarovanje. 
Gospodarstvo
Za bolj zeleno gospodarstvo se v programu zavzemajo Konkretno, SAB, DeSUS, Levica in Gibanje Svoboda. Umik države iz gospodarstva zagovarjajo v NSi, nasprotno, da bi bilo treba odkupiti že prodana podjetja pa v SNS. Privatizacijske postopke bi ustavili v Levici. Davčno razbremenitev gospodarstva so napovedali v SDS, kjer bi denimo manjšim podjetnikom omogočili pavšalno obdavčitev. Slovenski državni holding bi v SDS preoblikovali v Nacionalni demografski sklad in nanj prenesli večino naložb države. Neizkoriščen gospodarski potencial vidijo v lesu. Enako tudi v LMŠ, kjer bi med lastniki gozdnih parcel in državo redefinirali odnose in spodbujali prodajo lesa v okviru različnih tako imenovanih ""lesnih borz"". 
V Levici bi gospodarstvo usmerili v sodelovanje delavcev in delavk pri upravljanju ter oblike delavskega lastništva podjetij. Največ konkretnih ukrepov na področju debirokratizacije ponuja LMŠ, ki bi v prihodnjih štirih letih število predpisov zmanjšal za 10 odstotkov.
Energetika
Drugi blok NEK
Ministrstvo za infrastrukturo, z Jernejem Vrtovcem na čelu, je Gen energiji izdalo energetsko dovoljenje za drugi blok Jedrske elektrarne Krško (JEK 2), a pri izgradnji nima podpore vseh političnih strank. V stranki SD so prepričani, da bi morali državljani odločitev o gradnji drugega bloka jedrske elektrarne sprejeti na referendumu. S posvetovalnim referendumom se strinjajo tudi v stranki SAB, Desus, Gibanju Svoboda, Levici in LMŠ-ju. Podporo posvetovalnemu referendumu so izrazili tudi v NSi. Njihov cilj je, da bi Slovenija postala neto izvoznica električne energije. To bi dosegli z dobro izkoriščenimi obnovljivimi viri in drugim blokom jedrske elektrarne Krško, ki ga podpirajo. V Gibanju Svoboda drugi blok jedrske elektrarne pogojujejo s transparentnostjo in neodvisnostjo pri vodenju investicijskih odločitev ter spoštovanjem odločitve na referendumu, kot pravijo, bodo sprejemljive le tiste jedrske tehnologije, ki jih obvladuje zahodni svet. 
V Levici bi ta projekt ustavili in najprej izvedli referendum. V SNS NEK-2 podpirajo, gradnjo drugega bloka napovedujejo tudi v stranki SDS. 
TEŠ
Glede Termoelektrarne Šoštanj, ki proizvede okoli tretjino elektrike, se konkretno opredelita le stranki Levica in Konkretno. V Levici zagovarjajo, da bi morali rabo premoga opustiti do leta 2030 in gospodarsko prestrukturirati Šaleško regijo. V stranki Konkretno izpostavljajo reformo energetskega sektorja. Zagovarjajo zapiranje TEŠ v letu 2038. 
Zelena energija in obnovljivi viri
Poglejmo še zaveze strank na področju zelene energije, obnovljivih virov in koncepta energije v prihodnje. V Novi Sloveniji se zavzemajo za 55-odstotno znižanje emisij toplogrednih plinov do leta 2030. Spodbujali bi sončne elektrarne na degradiranih območjih, podpirajo pa tudi izgradnjo verige elektrarn na spodnji in srednji Savi. Sončne spodbude podpirajo tudi v SD, poleg tega zmanjševanje emisij toplogrednih plinov in uvedbo energetske kapice za omejitev rasti cen elektrike. 
V stranki SAB bodo končali izgradnjo verige hidroelektrarn na Spodnji Savi in začeli z gradnjo na Srednji Savi. Vzpostavili bi tudi 3. energetski steber za hitrejši prehod na zeleno obnovljivo energijo. V Desusu podpirajo tudi programe investicij za izvedbo manjših sončnih elektrarn in izkoriščanja potencialov reke Save in vetrnih elektrarn. Zavzemajo se za prepoved tehnologij, ki pomenijo grožnjo kakovosti naravnih virov. V Gibanju Svoboda bi pospešili solarizacijo površin in podpirali samopreskrbo vseh oblik. Povečali bi investicije v omrežje in omogočili rabo stoječih vodnih, obvodnih in kmetijskih zemljišč za naložbe v obnovljive vire energije. Zmanjšali bi vlogo zemeljskega plina, ukinili obvezen priklop na plinsko omrežje za ogrevanje v individualnih novogradnjah in spodbujali ogrevalne naprave na obnovljive vire energije.
V Levici spodbujajo znižanje toplogrednih plinov, v času prihodnjih dveh vlad za 60 odstotkov glede na leto 2005. Zagotovili bodo finančni okvir 2 odstotka BDP-ja za boj proti podnebnim spremembam, od česar bo del namenjen skladu za razogljičenje, del pa dolgoročnemu prilagajanju. Sprejeli bi zavezo za razogljičenje podjetij v državni lasti do leta 2030 in opustili subvencije za vsa fosilna goriva do leta 2025 ter zmanjšali njihovo rabo do 2035. Sprožili bi obsežen program izgradnje večjih sončnih elektrarn in solarizacije streh, s katerim bi v petih letih dosegli 10 % sončne energije v prevzemu. V stranki LMŠ bi vlagali v obnovljive vire energije, kot so hidroelektrarne, sončne celice in vetrni potencial. Povečali bi zmogljivost sežigalnic komunalnih odpadkov, vlagali bi v podjetja, ki bi ustvarjala trajnostna delovna mesta.
V SDS-u obljubljajo stabilnost oskrbe z električno energijo ter postopen prehod na obnovljive vire, ker naj energetski koncept Slovenije temelji na novih vlaganjih v konkurenčne, trajnostne, zanesljive in varne dodatne proizvodne vire. Obljubljajo nižje položnice za elektriko: racionalizirali bomo delovanje javnih služb na tem področju, kar pomeni manjši pritisk na omrežnino in dajatve, ki predstavljajo že več kot polovico računa za porabljeno električno energijo, napovedujejo.
Mladi, družina, šolstvo, mediji
 Stanovanjska politika
Ukrepe, kako do prvega lastniškega stanovanja, ponujajo NSi, SAB, LMŠ in Gibanje Svoboda. Krščanski demokrati bi na tem področju vzpostavili jamstveno shemo za mlade družine, podobo tudi v SAB. V LMŠ bi zagotovili, da bi do prvega stanovanja posameznik lahko prišel s plačevanjem najemnine, v Gibanju Svoboda pa so zapisali, da bi za posojilo ob nakupu jamčila država. Stanovanjske problematike bi se v Levici lotili z gradnjo 30 tisoč neprofitnih stanovanj do leta 2030, javno najemno službo bi odprli v LMŠ. V SD bi občine pooblastili, da določijo najvišje možne najemnine.
DeSUS podpira izgradnjo stanovanjskih zadrug, zagotovili bodo močno povečano gradnjo najemnih stanovanj za mlade družine, socialno ogrožene in starejše.  
Družine
Družine bi davčno razbremenili v NSi. Temeljni dohodek za otroke, mlade do 20 let in brezposelne bi uvedli v SDS. V javni upravi bi 5.000 delovnih mest mladim namenili v SAB. Na področju šolstva brezplačno šolsko prehrano za vse napovedujejo v SD. Sveženj ukrepov v šolskem sistemu je pripravil SNS. Uvedli bi denimo biologijo v 6. razredu, ukinili bi opisne ocene v prvi triadi, po vsej Sloveniji bi poenotili učbenike. Za tujce, ki bi želeli biti del slovenskega šolskega sistema, bi uvedli enoletni tečaj. Na vseh ravneh izobraževanja se zavzemajo za sprejemne izpite. Stranka SAB bi mladim, dijakom in študentom zagotovila brezplačni javni prevoz, v osnovnih in srednjih šolah pa bi učence in dijake poučevali o demokraciji. Za prenovo učnih načrtov se zavzemajo v SDS, da bi ti dopuščali več svobode učiteljem, ki bi s tem okrepili svojo avtonomijo.
Mediji
V SDS bi prenovili tudi medijsko zakonodajo, konkretno, kako, v program niso zapisali. So pa to storili v Gibanju Svoboda in LMŠ. Obe stranki se zavzemata za neodvisne in svobodne medije ter zakonodajo, ki bi zmanjšala politični vpliv na javni RTV in STA.
Kmetijstvo
 Samooskrba
Stranka SAB bi spodbujala lastno samooskrbo, lokalno prodajo in potrošnjo. Lastno proizvodnjo hrane bodo skušali dvigniti nad 80 odstotkov pri zelenjavi, sadju in žitih. Menijo, da moramo zagotoviti 100-odstotno samooskrbo z mesom in mlečnimi izdelki. Tudi stranka DeSUS meni, da bi morali povečati delež samooskrbe in zmanjšati odvisnost od uvoza. To so označili za strateško prioriteto razvoja kmetijstva. V LMŠ konkretnih ukrepov, s katerimi bi povečali samooskrbo v programu, ni, so pa zapisali, da bi v javnih zavodih uporabo lokalnih živil dvignili na najmanj 40 odstotkov. Vzpostavili bi poseben načrt dela s kmetijami in mladimi prevzemniki, boljši pogoji za prenos kmetij med generacijami, ugodnejše davčno okolje za kmetijstvo in dopolnilne dejavnosti, ustrezna socialna politika in infrastruktura na podeželju.
V stranki Levica spodbujajo povečanje količino ekološko pridelane hrane, s ciljem povečanja ekoloških kmetijskih površin do 25 % do leta 2030.  Prepovedali bi baterijsko rejo živali in spodbujali prosto rejo. Poostrili bi nadzore s področja zaščite živali. Ukinili bi uporabo rakotvornih talnih herbicidov in izboljšali nadzor nad antibiotiki v živilih, zlasti v mesu. Končali bi z oglaševanjem mesnih in mlečnih izdelkov ter promovirali rastlinsko hrano. Spodbujajo trajnostno gospodarjenje z gozdov. 
Stranka SD bi izboljšala samooskrbo z lokalno pridelanim sadjem, zelenjavo in mesom, s poudarkom na maksimalnem deležu ekološke pridelave in ob sočasnem spodbujanju pridelave lastne hrane ter obdelovanja manjših obdelovalnih površin (vrtičkarji) ter ponudbi jedi iz lokalno pridelane hrane v restavracijah in drugih prehranskih obratih. 
Stranka Konkretno meni, da bi morali v prihodnje okrepiti slovensko kmetijstvo in doseči večjo težo domačega kmetijstva v verigi prehrambene industrije. Njihov cilj je visoka samooskrba Slovenije z lokalno pridelano hrano. V SDS-u bi samooskrbo z lokalno pridelano hrano omogočili z aktivno kmetijsko politiko. 
Položaj kmetov
V Gibanju svoboda bi spodbujali trajnostno kmetijstvo in vzpostavljali zelene dobavne verige med manjšimi kmetijskimi pridelovalci in končnimi kupci. Pri javnih naročilih prehrane bi striktno zahtevali nakup hrane od lokalnih slovenskih pridelovalcev hrane. Stranka NSi bi zagotavljala primerni dohodkovni položaj kmetov (možnost kmečkega zavarovanja za družinske člane, višje podpore za kmetije z zelo težkimi obdelovalnimi pogoji) in razširjen nabor dopolnilnih dejavnosti na kmetijah. Obljubljajo več sredstev na ukrepih za mlade prevzemnike kmetij, več sredstev za prilagajanje kmetij novim pogojem kmetovanja. Krepitev predelave in trženja lastnih izdelkov. 
V stranki Konkretno podpirajo projekt pametnih vasi in ukrepov za večjo atraktivnost mlajših generacij v kmetijstvu. V SDS vidijo les kot veliko priložnost za slovenski gospodarski razvoj. Napovedujejo davčno razbremenitev za kmete. Sklad kmetijskih zemljišč bi ukinili.
V SAB in Levici pravijo, da bodo načelo pravice do pitne vode prenesli v zakonodajo.
Obramba in varnost
Nato, investicije v vojsko in naborništvo
Stranke si glede sredstev, ki bi jih državni proračun namenjal v prihodnje za obrambo in glede vloge Slovenije v Natu, niso enotne. Na eni strani bi stranka NSi do leta 2024 dvignila obseg obrambnih izdatkov na 1,5 odstotka BDP-ja, napovedujejo izgradnjo srednje bataljonske bojne skupine do 2026 in nadaljevanje modernizacije vojske ter nakup nove opreme. V SD se bodo zavzemali za zagotovitev stabilnega vira financiranja, ki bo omogočil nadaljnjo modernizacijo vojske. Izboljšali bi socialno varnost vojakov, dodatno spodbujali prostovoljno služenje vojaškega roka. V SDS napovedujejo vzpostavitev dinamičnega sistema obveznega vojaškega usposabljanja, krepitev Slovenske vojske v kadrih in orožju ter podporo razvoju  nacionalnega sistema kibernetske obrambe. 
V Gibanju Svoboda so za posodobitev Slovenske vojske. Pri nakupu opreme bi imela prednost slovenska visokotehnološka podjetja. Drugačno imajo stališče v Levici, kjer predlagajo, da se razveljavi zakon o 780 milijonih za orožarske nabave in da se odstopi od vseh že sklenjenih pogodb. Menijo, da moramo nakupe vojaške opreme omejiti na opremo, ki jo vojska potrebuje za zagotavljanje družbeno koristnih nalog. Sprožili bi javno razpravo o možnosti za demilitarizacijo Slovenije. V LMŠ bi vzpostavili nacionalno civilno pripravljenost na način, da bi obrambni resor povezali z drugimi deli kritične infrastrukture. 
V Levici so proti uvedbi prisilnega služenja vojaškega roka. Obvezno služenje vojaškega roka bi uvedli v stranki SNS. V SDS napovedujejo vzpostavitev dinamičnega sistema obveznega vojaškega usposabljanja, krepitev Slovenske vojske v kadrih in orožju ter podporo razvoju  nacionalnega sistema kibernetske obrambe.
V Levici se močno zavzemajo za izstop Slovenije iz Nata, predlagajo referendum in nevtralnost. Zavzemali se bodo tudi za umik držav članic EU iz Nata. Vojsko bi umaknili iz vojaških operacij zveze Nato v tujini, o sodelovanju v mirovnih operacijah bo moral odločati parlament. Tudi v SNS se zavzemajo za izstop Slovenije iz Nata, obrambna politika bi po njihovo morala temeljiti na oboroženi nevtralnosti zunaj vojaških zvez. Nasprotno članstvo v Natu podpirajo v Novi Sloveniji. SD pa meni, da referendum glede članstva v Natu ni potreben. 
Policija
V Novi Sloveniji na področju policije želijo okrepiti številčnost uniformiranega dela policije, napovedujejo uvedbo t. i. peš patruljiranja, posodobitev policijske infrastrukture in ponovno vzpostavitev vodij policijskih okolišev. Zavzemali se bodo tudi za izgradnjo nacionalnega centra civilne zaščite in treh regijskih podcentrov. Stranka SD se bo zavzemala za takojšnjo odpravo vseh ukrepov političnega podrejanja policije. Napovedujejo reorganizacijo Generalne policijske uprave, odpravo popolne podreditve uprave kriminalistične policije in uprave uniformirane policije izpod GPU. Za depolitizacijo policije in vojske se zavzemajo tudi v SAB. Podpirajo tudi krepitev kibernetske varnosti in pregon sovražnega govora. 
Stranki Konkretno in Desus v svojem programu ne omenjata ukrepov na področju obrambe. 

"
https://www.24ur.com/novice/slovenija/levica-predstavila-svoje-kandidate.html,S simbolno vožnjo s kolesi Levica predstavila svoje kandidate ,"S simbolno vožnjo s kolesi je Levica v Ljubljani predstavila svojo kandidatno listo za prihajajoče državnozborske volitve. Gre za skupno 86 kandidatk in kandidatov, ki bodo stranko zastopali v vseh 88 volilnih enotah po državi. Stranka je s kolesarjenjem po prestolnici uradno odprla kampanjo s programom Prihodnost za vse, ne le za peščico. ","
Kandidatno listo je predstavila Asta Vrečko, namestnica koordinatorja Levice, ki je poudarila širok razpon profilov kandidatov. Na listi so, kot je poudarila, osebe vseh starosti in poklicev: študenti, upokojenci in delavci. 
Med kandidati so med drugim profesorica in kolumnistka Svetlana Slapšak, profesorica z ljubljanske fakultete za družbene vede Metka Mencin Čeplak, Dušan Krnel, Milan Mrđenović, Marko Sraka, Sašo Slaček, Drago Bolčina, nekdanji predsednik združenja ravnateljev Milan Rejc, šahovski velemojster Marko Tratar in drugi. 
Kandidirali bodo tudi dosedanji poslanci Miha Kordiš, Matej T. Vatovec, Nataša Sukič, Boštjan Koražija, Primož Siter in Luka Mesec. 
Cilj stranke je zamenjava sedanje oblasti in nadaljevanje sistemskih sprememb. Med programskimi poudarki pa so socialna država, pravični zeleni prehod in demokratizacija družbe. 
""Vztrajamo na pravični socialni državi. Taki, ki bo za prebivalke in prebivalce skrbela od zibelke do groba. Taki, ki bo odreagirala v primeru draginje, s katero se soočamo sedaj, in taki, ki bo vsakomur zagotovila osnove za življenje: plačo, od katere je mogoče živeti, socialne pravice, ko so te potrebne, in stanovanje, ki mora postati človekova pravica,"" je dejal Matej T. Vatovec. 
""To je naš bojni klic pred temi volitvami: Prihodnost za vse, ne le za peščico! Mi vemo, da se je treba s krizami, ki so pred nami, spopasti in se pripraviti zlasti na podnebno krizo, ki je pred nami. Imamo pogum, da pošastim, ki so naselile naš svet, pogledamo v oči,"" pa je dodal koordinator Levice Luka Mesec. 
"
https://www.24ur.com/novice/slovenija/v-gibanju-povezimo-slovenijo-prepricani-da-bodo-na-volitvah-dosegli-dvomestni-rezultat.html,"V gibanju Povežimo Slovenijo prepričani, da bodo na volitvah dosegli dvomestni rezultat","Gibanje Povežimo Slovenijo bo na prihajajočih volitvah v DZ doseglo dvomestni rezultat, je ob robu volilne konvencije gibanja napovedal predsednik stranke Konkretno Zdravko Počivalšek. V gibanju bodo po njegovih besedah skušali povezati razklani slovenski strani in Slovenijo popeljati v prihodnost.","
Po besedah Zdravka Počivalška so edina verodostojna anketa volitve v DZ, a je ob tem prepričan, da bo gibanje na prihajajočih aprilskih parlamentarnih volitvah doseglo dvomestni rezultat in bilo del prihodnje vlade. Poudaril je, da se bodo po volitvah pogovarjali z vsemi strankami: ""V novi vladi bomo sodelovali s tistimi, ki želijo pogled usmeriti naprej, ne levo, desno in nazaj.""
Kot je pojasnil, se gibanje na aprilske parlamentarne volitve odpravlja s šestimi ključnimi točkami.
Na prvem mestu je izpostavil pogoje za gospodarstvo, ki bo posledično omogočalo socialno državo in javni sektor, ki služi vsem državljanom. Zavzemali se bodo za zeleni in digitalni prehod. ""Konec je obdobja, ko smo uvažali poceni energijo, izvažali pa smeti,"" je opomnil.
Po njegovih besedah je pomembna tudi debirokratizacija ter enakomeren in skladen razvoj vseh regij v Sloveniji. ""Povsod želimo ustvariti pogoje, da bodo mladi dobili delovno mesto, solidno plačo in ustvarili pogoje za življenje,"" je dejal. Želijo si tudi nove demografske politike, ki bo prispevala k ""rasti števila Slovencev"".
Vodja volilnega štaba gibanja in predsednik SLS Marjan Podobnik je v svojem nagovoru spomnil na današnji svetovni pokal v smučarskih skokih v Planici. ""V teh dneh slovenske zastave vihrajo v Planici. Potem pa postavimo zastave na svoje mesto in potegnemo iz arzenala celo serijo medsebojnih obtoževanj,"" je poudaril in pozval vse, ki nasprotujejo razklanosti Slovenije, naj na volitvah volijo gibanje Povežimo Slovenijo.
Na smučarske skoke se je navezal tudi podpredsednik stranke Konkretno in predsednik DS Alojz Kovšca. Kot je ponazoril, ima gibanje ""močne kandidate za šampione v vseh disciplinah"".
Gibanje Povežimo Slovenijo sicer sestavljajo stranke SLS, Konkretno, Zeleni Slovenije, NLS in Novi socialdemokrati.
Med kandidati za prihajajoče volitve v DZ so tudi štirje od petih predstavnikov omenjenih strank – Zdravko Počivalšek (Konkretno), Andrej Čuš (Zeleni Slovenije), Franc Kangler (NLS) in Andrej Magajna (Nova socialdemokracija) ter koordinatorica gibanja Nada Pavšer.
"
https://www.24ur.com/novice/tujina/za-poslanca-madzarske-narodnosti-trije-kandidati.html,Za poslanca madžarske narodnosti trije kandidati,"Kandidaturo za volitve poslanca madžarske narodne skupnosti so vložili trije kandidati. Za poslansko funkcijo se bodo potegovali sedanji poslanec Ferenc Horvath, Otto Močnek in Mihael Kasaš.","Na volilno komisije volilne enote za volitve poslanca narodnih skupnosti so do četrtka, ko se je iztekel rok za vložitev, prispele tri kandidature, so potrdili v volilni komisiji. Imen kandidatov niso razkrili, so pa za STA svojo kandidaturo potrdili Ferenc Horvath, Otto Močnek in Mihael Kasaš.
Vložene kandidature sicer še niso potrjene, volilna komisija bo namreč njihovo zakonitost preizkusila v torek.
Sedanji poslanec madžarske narodne skupnosti Horvath se je za ponovno kandidaturo odločil, ker, kot pravi, želi nadaljevati sedanje delo. Meni, da ima za seboj zelo uspešen mandat in bi želel še naprej delati v dobro ljudi.
Otto Močnek zadnjih pet let delal na generalnem konzulatu v Lendavi
Horvath bo imel na tokratnih volitvah dva izzivalca. Močnek je diplomirani inženir kemijske tehnologije, živi v Petišovcih, dolga leta je delal v Nafti Lendava in v Ini v Zagrebu, zadnjih pet let pa na generalnem konzulatu v Lendavi. Na družbenih omrežjih je že objavil svoj program z geslom S čistim ozadjem iz vsega srca za Prekmurje. Zavzema se za verodostojno zastopanje manjšine in oblikovanje njene realne slike ter zagotavljanje namenske porabe in preglednosti slovenskih in madžarskih državnih subvencij za manjšino.
 Mihael Kasaš izkušnje z ekološkim kmetovanjem, sicer direktor lendavske občinske uprave
Kasaš iz Doline pri Lendavi, doktor znanosti kemijske tehnike, je direktor lendavske občinske uprave, pred tem je bil v času vlade Marjana Šarca približno pol leta državni sekretar na ministrstvu za okolje in prostor, sicer pa se ukvarja z ekološkim kmetovanjem. Ob kandidaturi pravi, da je po že skoraj osmih letih aktivnega delovanja v politiki lokalne skupnosti spoznal, da skupnost potrebuje zagnane, odločne in aktivne glasnike tudi in predvsem v centru odločanja – državnem zboru.
Manjšinskega poslanca – poleg madžarskega še predstavnika italijanske narodne skupnosti izvolijo pripadniki avtohtonih narodnih skupnosti. Med pripadniki madžarske manjšine je bilo na dan razpisa tokratnih volitev, 14. februarja, 5563 volilnih upravičencev, med pripadniki italijanske narodne skupnosti pa 2771.
Kandidaturo za mesto poslanca italijanske manjšine že napovedala Felice Žiža in Maurizio Tremul
Kdo vse se bo potegoval za mesto poslanca italijanske manjšine, dopoldne še ni bilo znano, sta pa kandidaturo javno napovedala sedanji poslanec Felice Žiža in dolgoletni predsednik Unije Italijanov Maurizio Tremul. Popoldne je zasedala tamkajšnja volilna komisija. Potrdila je, da sta na volilno komisijo volilne enote za volitve poslanca italijanske narodne skupnosti do četrtka, ko se je iztekel rok za vložitev, prispeli dve kandidaturi. Vložila sta ju Žiža in Tremul, ki je bil Žižev izzivalec že pred štirimi leti.

"
https://www.24ur.com/novice/slovenija/v-tekmo-za-poslanca-italijanske-manjsine-ziza-in-tremul.html,V tekmo za poslanca italijanske manjšine Žiža in Tremul,V tekmi za poslansko mesto predstavnika italijanske narodne skupnosti se bosta na aprilskih državnozborskih volitvah pomerila aktualni poslanec Felice Žiža in dolgoletni predsednik Unije Italijanov Maurizio Tremul.,"Do četrtka, ko se je iztekel rok za vložitev, sta na volilno komisijo volilne enote za volitve poslanca italijanske narodne skupnosti prispeli dve kandidaturi. Vložila sta ju aktualni poslanec Felice Žiža in kandidat skupine Unitarieta - Insieme (Enotnost - Skupaj)  Maurizio Tremul, ki je bil Žižev izzivalec že pred štirimi leti.
Žiža je pred dnevi ob vložitvi kandidature poudaril, da želi preseči delitve na leve in desne v dobrobit narodne skupnosti. Pri tem je spomnil, da je v iztekajočem se mandatu tvorno sodeloval tako z levosredinsko kot z desnosredinsko vlado. Tremul pa je izpostavil potrebo po dialogu, enotnosti in transparentnosti v narodni skupnosti.
Manjšinskega poslanca, poleg italijanskega še predstavnika madžarske narodne skupnosti, izvolijo pripadniki avtohtonih narodnih skupnosti. Med pripadniki italijanske manjšine je bilo na dan razpisa tokratnih volitev, 14. februarja, 2771 volilnih upravičencev.
Tokratne volitve poslancev manjšin bodo sicer potekale po novem, poenostavljenem volilnem sistemu. Tako imenovani sistem borda, ki je bil po splošni oceni zastarel in volivcem nerazumljiv, bo zamenjal enokrožni večinski volilni sistem.
Za poslanca madžarske narodnosti trije kandidati
Na volilno komisijo volilne enote za volitve poslanca narodnih skupnosti pa so do četrtka prispele tri kandidature, so potrdili v volilni komisiji. Imen kandidatov niso razkrili, so pa za STA svojo kandidaturo potrdili Ferenc Horvath, Otto Močnek in Mihael Kasaš.

"
https://www.24ur.com/novice/slovenija/na-aprilskih-volitvah-se-bo-za-glasove-borilo-skupno-20-strank.html,Na aprilskih volitvah se bo za glasove borilo skupno 20 strank,"Kandidature za aprilske državnozborske volitve je vložilo 20 strank in list, večina v vseh osmih volilnih enotah. Kandidature sicer še niso potrjene, volilne komisije volilnih enot bodo njihovo zakonitost večinoma preverjale v prihodnjih dneh.","
Po podatkih Državne volilne komisije (DVK) so kandidatne liste v vseh osmih volilnih enotah vložile vse parlamentarne stranke – SDS, LMŠ, SD, Levica, NSi, SAB, DeSUS, SNS in gibanje Povežimo Slovenijo, katerega del je koalicijska stranka Konkretno.
Liste so vložile tudi nekatere neparlamentarne stranke in liste, ki se podajajo na volitve. V vseh volilnih enotah bodo imele svoje kandidate stranke in liste Gibanje svoboda, Vesna, Naša dežela, Piratska stranka Slovenije, Naša prihodnost in Dobra država, Lista Borisa Popoviča, Nestrankarska ljudska lista gibanja Zdrava družba, Resni.ca, Domovinska liga in Za ljudstvo Slovenije. V Zavezništvu osvobodimo Slovenijo so kandidatne liste vložili v sedmih volilnih enotah, ne pa tudi v volilni enoti Novo mesto.
Kandidatne liste morajo prestati še postopek preizkusa zakonitosti. Tako bo večina volilnih komisij volilnih enot v naslednjih dneh pregledala vložene liste kandidatov. Nekatere so to že storile in ugotovile, ali so določene v skladu z zakonom. Če liste izpolnjujejo vse zakonske pogoje, jih volilne komisije potrdijo, v nasprotnem primeru pa zavrnejo.
Volilne komisije posameznih volilnih enot morajo v skladu z rokovnikom DVK seznam potrjenih list kandidatov v volilni enoti po izžrebanem vrstnem redu sestaviti do 3. aprila. Seznam list kandidatov po volilnih enotah in sezname kandidatov, o katerih se glasuje v posameznih okrajih, pa bo DVK javno objavila do 8. aprila.
"
https://www.24ur.com/novice/slovenija/kaj-bo-z-volilci-v-izolaciji-glasovanje-omogocite-vsem-drzavljanom.html,Kaj bo z volilci v izolaciji? 'Glasovanje omogočite vsem državljanom',"Na Inštitutu 8. marec so se odzvali na odločitev Državne volilne komisije (DVK), da bodo volivci v izolaciji zaradi okužbe z novim koronavirusom lahko glasovali na domu, vendar bodo morali vlogo oddati do 20. aprila. DVK so pozvali, da glasovanje omogoči vsem državljanom, tudi tistim, ki jim bodo okužbo s koronavirusom potrdili po 20. aprilu.","
Državna volilna komisija je na četrtkovi seji sprejela odločitev, da bodo volivke in volivci, ki bodo na dan državnozborskih volitev v izolaciji zaradi okužbe s koronavirusom, imeli poleg glasovanja po pošti tudi možnost glasovanja na domu. V tem primeru bodo morali vlogo za glasovanje na domu okrajni volilni komisiji oddati najpozneje 20. aprila do 24. ure.
Na Inštitutu 8. marec so izrazili skrb, da nekateri volivci ne bodo mogli oddati svojega glasu. Poraja se jim vprašanje, kaj to pomeni za vse, ki jim bodo okužbo potrdili po 20. aprilu. ""Kot to razumemo mi, ti volivci pravzaprav ne bodo mogli oddati svojega glasu,"" je na novinarski konferenci dejala Kristina Krajnc z inštituta.
Pri tem so izpostavili še prakso iz tujine in poudarili, da je več evropskih držav volivcem v primeru okužbe s covidom-19 vseeno omogočilo sodelovanje na volitvah.
Na novinarski konferenci so še opozorili, da je bila v četrtek prijava na glasovanje iz tujine onemogočena že pol ure pred iztekom roka, kar so označili za kršenja volilne pravice.
Iz DVK so sporočili, da so z napako, do katere je prišlo zadnjo uro pred iztekom roka za oddajo vloge, seznanjeni. Pojasnili so, da je prišlo do sistemskega izpada zaradi napačne nastavitve časovnega okna v računalniškem programu. Volivkam in volivcem so se za napako opravičili in jim zagotovili, da bodo njihove vloge, ki so prispele sinoči med 23. in 24. uro, upoštevane kot pravočasne.
"
https://www.24ur.com/novice/slovenija/dvk.html,"DVK pojasnjuje, zakaj kratek čas ni bilo mogoče oddati vloge za glasovanje iz tujine","Več državljank in državljanov je v četrtek obvestilo Službo Državne volilne komisije (DVK), da zadnjo uro pred iztekom roka za oddajo vloge za glasovanje po pošti iz tujine te vloge ni bilo mogoče oddati."" Zadevo smo nemudoma preverili pri skrbniku spletnih storitev eUprava, ki deluje pod okriljem ministrstva za javno upravo, in prejeli informacije, da je prišlo do sistemskega izpada zaradi napačne nastavitve časovnega okna v računalniškem programu,"" zdaj pojsanjujejo na DVK in dodajajo: ""Volivkam in volivcem se iskreno opravičujemo in zagotavljamo, da bodo njihove vloge, ki so prispele sinoči med 23. in 24. uro, upoštevane kot pravočasne.""","
Kot so sporočili tehnični skrbniki spletnih storitev, je do težav prišlo zaradi periode, ki se izračunava pri blokadi vloge za volitve 30 dni pred datumom volitev, so nadalje sporočili z DVK. V časovnem obdobju 30 dni pred volitvami namreč pride do premika ure z zimskega na poletni čas in torej do posledične izgube 60 minut, programska koda pa izračunava natančen čas 30 dni pred volitvami. ""Gre za izjemno situacijo, ki se je zgodila zaradi obdobja pred menjavo ure,"" pravijo na DVK. Takšne težave od leta 2016 vse doslej še niso zaznali, niti ni bila predvidena pri zasnovi scenarija rešitve.
Način izračunavanja blokade za možnost oddaje vlog bodo, kot obljubljajo, v prihodnje sprogramirali tako, da se izračun periode ne bo izvajal na izračun časa med dvema časovnima točkama, ampak na način, da se nadzoruje samo konkretni datum, od katerega dalje oddaja vloge ni več mogoča.
Pojasnilo s strani skrbnikov spletnih storitev portala eUprava:
Datum volitev je določen za 25. april 2022, ki je v programskem formatu zapisan kot 24.04.2022 00:00:00 GMT+0200 (Srednjeevropski poletni čas). Dan, na katerega je prišlo do težave s strani uporabnika, je bil 24. 3. 2022  ob 23:00:01 uri, ki je v programskem formatu zapisan kot 24.03.2022 23:00:01 GMT+0100 (Srednjeevropski standardni čas). Programska koda je zastavljena tako, da časovno periodo razlike med dnevoma izračunava v milisekundah. Zaradi premika ure, ki se bo zgodil 27. 3. 2022, je prišlo do napake pri izračunu blokade vloge. V programski kodi se je izračunalo, da je med 24. 3. 2022  23:00:01 h in do 24. 4. 2022 00:00:00 h le še 30 dni, zato se je možnost oddaje vloge posledično zaklenila. Če v vmesnem obdobju do 30 dni pred volitvami premika ure ne bi bilo, do izgube 60 minut ne bi prišlo in tako se tudi napaka ne bi pojavila.
Na novinarski konferenci so še opozorili, da je bila v četrtek prijava na glasovanje iz tujine onemogočena že pol ure pred iztekom roka, kar so označili za kršenja volilne pravice.
"
https://www.24ur.com/novice/slovenija/bodoca-vlada-vse-je-odprto-odlocalo-se-bo-na-meji-vstopa-v-parlament.html,"Bodoča vlada: 'Vse je odprto, odločalo se bo na spodnji meji vstopa v parlament'","Eni so zanesljivi, drugi sposobni, tretji odločni in zaupanja vredni. Samohvale političnih strank ob vložitvah kandidatur mesec dni pred volitvami so ta teden letele druga za drugo. A ključno bo, komu bodo verjeli volivci. Pa ne samo glede na programe, ki so lahko le črka na papirju, temveč glede na dosedanje dosežke in odgovorno upravljanje z davkoplačevalskim denarjem, s čimer se pod črto ne more pohvaliti prav nobena vlada doslej. A ker smo pred ključnimi izzivi, tudi po epidemiji in ob vojni v Ukrajini, bodo te volitve še posebej pomembne. Ne le kdo bo zmagal, pomembno bo, kdo bo sestavil vlado.","
Po javnomnenjskih anketah najvišje kotirata stranki SDS Janeza Janše in Gibanje Svoboda Roberta Goloba. In kdo z njima, če zmaga eden ali drugi? Ne samo kdo bo zmagal, pomembno bo, kdo bo sestavil vlado. O tem sta v oddaji 24UR ZVEČER razpravljala Aljaž Pengov Bitenc in Rok Čakš. 
Lahko vojna v Ukrajini koristi SDS?
Vojna v Ukrajini je premešala predvolilne karte in lahko koristi SDS, je prepričan Čakš. ""Kolikor gre za tragično zgodbo z Ukrajino, je pisana na kožo politikom, kot je Janez Janša, ker gre za enega redkih, če ne edinega evropskega voditelja z vojno izkušnjo na visokih položajih,"" je dejal. Janša po njegovem mnenju zaradi te svoje izkušnje razmišlja proaktivno in se tudi tako obnaša v mednarodnem prostoru. 
Pengov Bitenc je do potez, ki jih je vlada potegnila ob vojni v Ukrajini, bolj kritičen. ""To, kar se gre gospod Janša s temi svojimi kvazi pobudami o reševanju vojne v Ukrajini, je zgolj in samo neko signaliziranje, ki naj bi sfabriciralo neko njegovo državniško držo, mislim pa, da vse skupaj v praksi pomeni bore malo, je izključno neka poza za domače potrebe,"" je dejal. Ob tem ocenjuje, da bodo volivci, ki bi jih Janša s tem potencialno pridobil, šli primarno iz bazena NSi. 
Medtem ko Pengov Bitenc poudarja, da Janševe poteze niso usklajene na evropski ravni, da nimajo širšega mandata in celo povzročajo kar nekaj skrbi, pa Čakš meni, da se prah dviguje predvsem doma. ""Če gledamo tuje medije, so te poteze, ki jih Janša vleče na mednarodnem parketu, pozdravljene pozitivno kot izraz poguma, podpore Ukrajini,"" je ocenil. 
""Se je pa opozicija znašla v kočljivem položaju, ker se je kontekst predvolilne kampanje z vojno v Ukrajini in njenimi posledicami drastično spremenil. Oni so računali, da se bomo pogovarjali o napakah vlade v času koronakrize, zdaj pa volivce in cel svet zanimajo povsem druge stvari. In v teh stvareh je vlada zelo proaktivna, celotna koalicija je zelo proaktivna in ta proaktivnost ji nedvomno koristi,"" je prepričan Čakš.  
""Edini, ki je razumel trenutek in se znal pravilno odzvati na Janševo pobudi za obisk Kijeva, je bil Robert Golob, ki ga je pohvalil in s tem dobil tudi legitimnost, da Janšo kritizira, kadar je potrebno. Medtem ko KUL kritizira praktično vse, kar počne ta vlada, in je zato v tej kritiki nelegitimen,"" je dodal. Pengov Bitenc pa: ""Mislim, da je gospod Janša zadnji, ki lahko nekomu odreka legitimnost, in posledično tudi trditve gospoda Čakša tukaj ne pijejo vode."" Po njegovem mnenju je Golob, s tem ko je Janšo pohvali, temo umaknil z mize in lahko naprej gradi svojo kampanjo. ""Janševo ravnanje v Ukrajini je v osnovi slovenska notranjepolitična zgodba,"" je prepričan. 
Ne moremo se delati, da vojne v Ukrajini ni in da nima svojih vplivov na mednarodno okolje in tudi na Slovenijo, je na to odgovoril Čakš, ki vztraja, da je kriza voda na mlin vladi. ""Ta kriza je v ospredje postavila vsebinska vprašanja in je postavila vlado v proaktivni položaj, kar je njihova trenutna volilna prednost. Zaradi tega preobrata se je opozicija, ki je prej imela boljše izhodišče, znašla v podrejenem položaju, kjer kritizira in ne daje nekih pametnih rešitev,"" je ocenil. 
Bolj kot za zmago gre za vprašanje, kdo bo sestavil koalicijo
Pengov Bitenc meni, da je veliko odvisno od dinamike na levi strani. ""Če se slučajno zgodi, da Robert Golob dobi večino kot posamezna stranka, ampak da KUL kot koalicija dobi podoben ali cel malo manjši rezultat, se zna zgoditi, da bomo dolgo časa gledali sestavljanje vlade, ker je levica nagnjena k velikim egom na majhnem prostoru. Če pa se zgodi, da bi premier Janša na nek način osporaval rezultat volitev, potem pa imamo lahko zelo napet začetek poletja,"" napoveduje.   
Za Čakša pa je bistveno, koliko zaveznikov posamezne strani se bo uvrstilo v državni zbor, saj se rezultat volitev ne bo odločal na neposrednem zmagovalcu. Na desni Janša brez NSi in Povežimo Slovenijo ne more računati na sestavo vlade, na drugi strani pa je vprašanje, koliko strank KUL se bo sploh uvrstilo v parlament in s kakšnim rezultatom. Vprašanje je tudi Levica, oziroma ali bodo poslanci z bolj ekstremnimi stališči pripravljeni sprejemati kompromise, je pojasnil. ""Tu je veliko neznank, vse je odprto, odločalo pa se bo na spodnji meji vstopa v parlament.""
Pomembna je tudi udeležba, višja, kot je, težje je manjšim strankam doseči parlamentarni prag, je dodal. ""V tem pogledu bo zelo pomembo, kakšna bo volilna udeležba, ker imamo toliko strank na meji štirih odstotkov.""
"
https://www.24ur.com/novice/slovenija/kampanja-volitve2022.html,"Začetek volilne kampanje: NSi z avtobusom po Sloveniji, SD-jevi kandidati kot živi plakati","Zagotovo bomo v prihodnjem mesecu povsod lahko zasledili kandidate za volitve in programe političnih strank. Nekateri izmed njih so že začeli z aktivnostmi na terenu, vsi z istim namenom – prepričati volivce, zakaj so ravno oni tisti, ki si zaslužijo vaš glas. Najbolj pospešeno sta pričeli stranka NSi in SD, ki sta se že na prvi dan volilne kampanje odpravili med ljudi.","
Z avtobusa vas bodo člani in kandidati stranke NSi pozdravljali in prepričevali po celi Sloveniji. Sledili so ideji Lojzeta Peterleta iz leta 2004, ki se je v volilno kampanjo z avtobusom podal prvi in takrat s stranko odločno zmagal. ""To se nam zdi v sami volilni kampanji najbolj vredno, da imamo tisti pristni stik z volivci, da nam povedo stvari, ki jih težijo in nam na tak način pomagajo, da se kot stranka izboljšamo,"" pojasnjuje predsednik stranke NSi Matej Tonin. 
Pozornost ob cesti pa bodo skušali pritegniti tudi v SD, ki so se kot živi plakati v času prometne konice sprehajali ob večjih prometnih vpadnicah. ""Sporočamo, da imamo sposobne ljudi, mlade, stare, nove, da vemo, kaj želimo delati, da imamo načrt in mi se zelo samozavestno podajamo v kampanjo,"" pa sporoča vodja poslanske skupine SD Tanja Fajon.   
Obcestni panoji stranke SDS tarča vandalov
Večina strank pa še vedno prisega na obcestne oglasne panoje, s katerimi nagovarjajo volivce. Že pred volilno kampanjo pa smo lahko na več lokacijah spremljali oglasne plakate predvsem stranke SDS, ki so bili že tarča vandalov. ""Vprašanje pa je, kakšen vpliv imajo ti oglasi na volivce, nekatere raziskave kažejo, da ne prav velike, ampak to ne preprečuje oziroma prepriča stranke, da v to ne bi vlagale svojih sredstev,"" pojasnjuje politolog Marinko Banjac. 
Sredstev pa ne bodo vlagali samo v promocijo, so se odločili v stranki SAB, kjer bodo del denarja iz kampanje namenili zbiranju humanitarne pomoči za Ukrajino, saj, kot pravijo, ne bodo sedeli križem rok. ""V naslednjih dneh začnemo z zbiranjem te pomoči, na naši spletni strani bomo objavili točno določene artikle, ki jih bomo zbirali, in lokacije,"" aktivnosti stranke SAB opiše Alenka Bratušek. 
Za volivce pa je pomembno predvsem, da se vprašamo, kaj stranke načrtujejo v svojih programih.  
"
https://www.24ur.com/novice/slovenija/volivci-v-izolaciji-bodo-lahko-glasovali-na-domu.html,Volivci v izolaciji bodo lahko glasovali na domu,"Državna volilna komisija je odločila, da bodo imeli volivke in volivci, ki bodo na dan parlamentarnih volitev v izolaciji zaradi okužbe z novim koronavirusom, poleg glasovanja po pošti tudi možnost glasovanja na domu. Najkasneje do 20. aprila bodo morali okrajni volilni komisiji oddati vlogo, ob tem pa priložiti tudi ustrezno potrdilo o izolaciji. ","Člani DVK so med drugim sprejeli tudi navodila okrajnim volilnim komisijam in volilnim odborom za preprečevanje širjenja okužb z novim koronavirusom. Na voliščih bo treba zagotoviti spoštovanje medsebojne razdalje, obvezna bo uporaba zaščitnih mask, razkuževanje rok, prezračevanje prostorov. Volivci bodo vstopali posamično, sproti se bo razkuževalo pisala. Na voliščih bodo nameščene talne oznake smeri gibanja in oznake za vzdrževanje ustrezne razdalje. 
Ministrstvo za zunanje zadeve je po preučitvi varnostnih razmer in logističnih pogojev poslovanja v Rusiji podalo oceno, da niso podani pogoji za izvedbo volitev na slovenskem veleposlaništvu v Moskvi. DVK je tako danes razpravljal o tem, kaj storiti s tamkajšnjim voliščem. Volilnega gradiva namreč tja zaradi onemogočenih poštnih storitev ni mogoče dostaviti. V primeru, da se razmere ne bodo kmalu spremenile, bo DVK končno odločitev sprejel na dopisni seji. 
DVK je odločal tudi o doslej prispelih vlogah za akreditacijo za opazovanje volitev in odobril vlogo 14 predstavnicam in predstavnikom mednarodne nevladne organizacije World Peace Volunteers s sedežem v Gani. Zaradi neizpolnjevanja pogojev, ki jih določa Pravilnik o merilih, pogojih in postopku za pridobitev akreditacije za opazovanje volitev, pa je DVK zavrgel vlogo Roba Thompsona iz Združenega kraljestva. 
Kot določa omenjeni pravilnik, so opazovalci namreč lahko predstavniki domačih in tujih organizacij, ustanov, združenj in društev ter mednarodnih organizacij, ki se ukvarjajo s področjem volitev, varstvom človekovih pravic, integritete ali izobraževanja, ter člani oz. predstavniki centralnih volilnih organov drugih držav, ne pa tudi posamezniki.
"
https://www.24ur.com/novice/slovenija/stranka-vesna-ob-vlozitvi-kandidatur-volivce-poziva-naj-glas-oddajo-z-mislijo-na-prihodnost.html,"Stranka Vesna ob vložitvi kandidatur volivce poziva, naj glas oddajo z mislijo na prihodnost","Predsednica stranke Vesna Urša Zgojznik je ob vložitvi kandidatne liste v volilni enoti Ljubljana Bežigrad povedala, da se na volitve podajajo z 80 kandidati, liste pa so polne v vseh volilnih enotah v vseh okrajih. V stranki menijo, da Slovenija potrebuje njihovo zeleno razmišljanje, in pozivajo volivce, naj glas oddajo z mislijo na prihodnost.","Njihovi kandidati so po besedah Zgojznikove zelo različni, od delavcev, študentov in dijakov do raziskovalcev in doktorjev, od tega je 40 odstotkov žensk. Najmlajši je star 18, najstarejši pa 81 let.
Med njimi sta dve Slovenki leta, Petra Greiner in predsednica stranke Urša Zgojznik, prejemnik Goldmanove nagrade Uroš Macerl, pevec skupine Orlek Vlado Poredoš, gorski reševalec Klemen Belhar, aktivistka za ženske pravice Jasmina Jerant, starosta slovenskih zelenih Miha Jazbinšek in častni občan občine Novo Mesto Janez Penca.
Zgojznikova je poudarila, da je sama kandidaturo oddala z mislijo na hčer, saj je vprašanje, v kakšnem svetu bo živela čez 10 ali 20 let tudi vprašanje za letošnje državnozborske volitve. ""To, da se še vedno pogovarjamo o manipulacijah, sovraštvu, razdeljevanju družbe, vsekakor ni tema, ki bi mojo hči zanimala. Manjkajo zelene teme, ne pogovarjamo se o tem, kakšno vodo bomo pili, kakšno hrano bomo jedli. Ukrajinska kriza nam kaže, kako zelo smo odvisni od drugih, kako imamo slabo samooskrbo,"" je dejala. Pomembna tema za stranko pa so tudi pravice.
V stranki si želijo prestopiti parlamentarni prag in tudi če jim javnomnenjske raziskave napovedujejo od 0,5- do 3,5-odstotno podporo, niso pesimistični in ne nameravajo obupati. Menijo, da se z javnomnenjskimi rezultati manipulira in da obstajajo določene agende. Prepričani so, da imajo v Sloveniji večjo podporo in da bo 24. april pokazal pravi rezultat.
Če bodo prestopili parlamentarni prag, se bodo pogovarjali z vsemi strankami, ker menijo, da gre za preveč pomembne teme. Kot je dejala predsednica stranke, bi se sicer ""zaradi kratenja pravic ali omejevanja demokratičnih načel"" težko usedli za isto mizo s trenutno vladajočo koalicijo, a v tem trenutku ne želijo biti izključevalni.
V soboto se bodo kandidati predstavili osebno po volilnih enotah, in sicer s čistilnimi in drugimi akcijami. Stranki se namreč zdi pomembneje, da prispevajo družbi, kot da najemajo velike dvorane ""za slikanje in trepljanje"", je dejala Zgoznikova, ki je napovedala tudi udeležbo stranke na petkovem podnebnem protestu.
"
https://www.24ur.com/novice/slovenija/tocno-mesec-pred-volitvami-se-tudi-uradno-zacenja-volilna-kampanja.html,Točno mesec pred volitvami se tudi uradno začenja volilna kampanja,"Pred aprilskimi državnozborskimi volitvami se z današnjim dnem tudi uradno začenja volilna kampanja. Politične stranke in liste bodo imele tako mesec dni časa za prepričevanje volivcev, da na volitvah oddajo glas zanje. Prav tako morajo stranke in liste, ki se bodo potegovale za poslanske sedeže, do polnoči vložiti kandidatne liste.","
Doslej so liste v vseh osmih volilnih enotah vložile parlamentarne NSi, LMŠ, SD, SAB, SNS in gibanje Povežimo Slovenijo, katerega del je koalicijska stranka Konkretno. Med zunajparlamentarnimi strankami, ki so kandidature že vložile v vseh volilnih enotah, so Gibanje Svoboda, Naša dežela, Resni.ca, Za ljudstvo Slovenije, Piratska stranka Slovenije in Ljudska lista gibanja Zdrava družba.
V sredo do 13. ure so po podatkih državne volilne komisije (DVK) v večini volilnih enot kandidatne liste vložili tudi v Levici in DeSUS, vladajoča SDS pa po podatkih DVK do takrat še ni vložila kandidatnih list.
Kandidature morajo stranke sicer podkrepiti s podpisi treh poslancev ali podpisi volivcev. Pri določitvi liste kandidatov morajo predlagatelji določiti tudi, v katerem volilnem okraju se bo glasovalo o posameznem kandidatu, upoštevati pa morajo tudi t. i. ženske kvote, saj na kandidatnih listah noben spol ne sme biti zastopan z manj kot 35 odstotki skupnega števila kandidatov.
Ko bodo vse kandidatne liste vložene, bodo volilne komisije volilnih enot preizkusile njihovo zakonitost, do 3. aprila pa bodo z žrebom določile sezname potrjenih list kandidatov v posamezni volilni enoti. DVK bo do 8. aprila javno objavila sezname list kandidatov po volilnih enotah in sezname kandidatov, o katerih se glasuje v posameznih okrajih.
Kandidati za poslance morajo DVK danes tudi sporočiti organizatorja volilne kampanje in podatke o odprtju posebnega transakcijskega računa za volilno kampanjo. Za nagovarjanje volivcev bodo imele stranke in liste čas do 22. aprila opolnoči, ko bo nastopil volilni molk.
"
https://www.24ur.com/novice/slovenija/gibanje-povezimo-slovenijo-vlozilo-kandidatne-liste-v-vseh-volilnih-enotah.html,Gibanje Povežimo Slovenijo vložilo kandidatne liste v vseh volilnih enotah,"Gibanje Povežimo Slovenijo, ki ga sestavljajo stranke Konkretno, Zeleni Slovenije, Slovenska ljudska stranka, Nova ljudska stranka in Nova socialdemokracija, je vložilo liste kandidatk in kandidatov za državnozborske volitve v vseh osmih volilnih enotah. Gre za skupno 87 kandidatov. Predsednik Državnega sveta Alojz Kovšča bo kandidiral v dveh okrajih. ","
Kandidatne liste je gibanje Povežimo Slovenijo vložilo s podpisi štirih poslancev stranke Konkretno. 
""Ključno poslanstvo kandidatk in kandidatov gibanja Povežimo Slovenijo je iskati rešitve, ki bodo dobre za ljudi, gospodarstvo in kmetijstvo ter naravo, s ciljem da bo Slovenija svoje danosti uporabila za razvoj varnega, zdravega, trajnostnega in spodbudnega okolja, da bo tako vsak posameznik, kot vsi segmenti slovenske družbe, imel najboljše možnosti na svetu za razvoj svojega potenciala in lastne izpolnitve, pri čemer bomo z vključujočo in povezovalno politiko krepili družbo dialoga, medsebojnega razumevanja in solidarnosti,"" so zapisali v gibanju. 
Poslanstvo in program bo gibanje predstavilo na volilni konvenciji to soboto, kjer bodo predstavili tudi vse kandidate in kandidatke. 
"
https://www.24ur.com/novice/slovenija/v-desus-vlozili-kandidatne-liste-za-drzavnozborske-volitve.html,V DeSUS vložili kandidatne liste za državnozborske volitve,"Stranka DeSUS je vložila liste kandidatov za državnozborske volitve. Stranka bo kandidirala v vseh volilnih enotah, kandidatne liste pa so vložili s podpisi volivcev. V vodstvu DeSUS so prepričani, da se bo stranka na volitvah uvrstila v parlament in še naprej enakopravno odločala o usodi slovenskih upokojencev.
","
Po besedah predsednika stranke Ljuba Jasniča so zbrali 895 podpisov volivcev, zatem pa so zbiranje glasov ustavili, ker so ocenili, da za to ni več nobene potrebe. Na volitvah bo kandidiralo 38 moških kandidatov in 30 žensk, nekateri bodo nastopali v dveh volilnih okrajih, tako da bo imela stranka svoje kandidate v vseh 88 okrajih.
Najmlajša članica stranke je Neja Gajzer iz Maribora, rojena leta 1996, najstarejši je Janez Artač, letnik 1941.
Čeprav so nekateri DeSUS že odpisali, vodstvo stranke pričakuje, da se bo stranka uvrstila v parlament. ""V vodstvu stranke smo zelo veseli, da pri izbiranju kandidatov za volitve v DZ in pri zbiranju podpisov volivcev nismo imeli nobenih težav. Udeležba na naših volilnih konferencah je bila 100-odstotna. Moralna vest upokojencev bo v Sloveniji še naprej prisotna. Pričakujemo, da bomo prišli v parlament in enakopravno z ostalimi strankami odločali o življenju 600.000 Slovencev in Slovenk, ki so danes v pokoju,"" je poudaril.
Med programskimi prioritetami DeSUS je Jasnič izpostavil skrb za zdravstvo, socialo, pokojnine in dolgotrajno oskrbo, poseben poudarek pa bodo namenili sodelovanju s civilno družbo. ""Naš moto je, da nihče v Sloveniji ne sme biti lačen, nikogar ne sme zebsti. Ta država je tako bogata, da mora poskrbeti za vse svoje starejše ljudi,"" je med drugim poudaril Jasnič.
Na vprašanje, kako ocenjujejo poteze nekaterih poslancev DeSUS, ki kandidirajo pri drugih strankah, denimo poslanec Branko Simonovič, pa je Jasnič poudaril, da si o teh članih v stranki ne mislijo nič dobrega.
""Ne podpiramo, da naši vodilni ljudje, tisti, ki so v DeSUS odigrali vidno vlogo in so imeli na račun stranke dobre položaje in službe, kar naenkrat ugotovijo, da v DeSUS ne sodijo več. Po našem mnenju s takšnimi dejanji delajo škodo stranki,"" je poudaril Jasnič. Meni še, da ""druge stranke v DeSUS vidijo plen, ki se ga lahko lotijo pred volitvami"", a je po njegovih besedah njihova skrb za upokojence le začasna.
"
https://www.24ur.com/novice/slovenija/golob-ob-vlozitvi-kandidatnih-list-preprican-v-zmago-na-volitvah.html,Golob ob vložitvi kandidatnih list prepričan v zmago na volitvah,"Gibanje Svoboda vlaga kandidatne liste za volitve v državni zbor. V ljubljanskih enotah 3 in 4 so jih vložili ob prisotnosti predsednika stranke Roberta Goloba, ki bo v teh enotah tudi kandidiral. Kandidatne liste so vložili s podporo več kot 2000 podpisov. Golob pravi, da je s kandidati zadovoljen in napoveduje zmago na volitvah.","
Vse kandidatne liste so uravnotežene tako po starosti in različnih interesnih skupinah kot tudi različnih ozadjih, od kod ljudje prihajajo, je ob vložitvi dejal Robert Golob. Prepričani so v zmago na volitvah, saj tudi na terenu čutijo podporo ljudi, vsak dan pa se jim po njegovih besedah javljajo novi simpatizerji, podporniki in strokovnjaki, ki želijo sodelovati pri obnovi države. ""Velika podpora ljudi nas navdaja z upanjem in zaupanjem, da bomo ta projekt zmogli,"" je dejal predsednik Gibanja Svoboda.
Golob meni, da bo obnova države potrebna zaradi zunanjih okoliščin, ki nam niso naklonjene. ""Iz zdravstvene krize gremo v energetsko krizo, v ukrajinsko krizo itn., imamo tudi krizo demokracije v Sloveniji,"" je naštel. V Gibanju Svoboda so prepričani, da je zdaj zadnja priložnost, da vse to obrnejo Sloveniji v prid. Golob verjame, da bodo z aktivacijo državljank in državljanov ter njihovega ""spečega kapitala na bankah"" ustvarjali novo vrednost ""in na ta način tudi napolnili državno blagajno"", še dodaja. 
Glede njegove kandidature v ljubljanskih enotah je Golob poudaril, da je pri tem odločilno vlogo igrala analitika, saj želijo doseči čim boljši rezultat. V Novi Gorici pa imajo po Golobovih besedah že močnega kandidata, nekdanjega župana Mateja Arčona. ""Imamo en cilj in to je zmaga in temu podrejamo tudi to, kdo kje kandidira,"" je dejal Golob. V istih ljubljanskih okrajih kot Golob kandidira tudi koordinator Levice Luka Mesec. Na vprašanje, kdo bo v tem boju zmagal, pa je Golob odgovoril: ""A mislite, da dvomim sam vase? Nikoli nisem dvomil sam vase, zagotovo bo slavilo Gibanje Svoboda.""
Na vprašanja o sobotni udeležbi ljubljanskega župana Zorana Jankovića na kongresu Gibanja Svoboda je Golob poudaril, da so ga povabili kot župana občine, v kateri se je odvijal kongres, ne kot politika. Dejal je tudi, da je vesel podpore katerega koli državljana in državljanke, sploh če je ta javna, kar se mu zdi pošteno. ""Ne pa da to počne iz ozadja in potem eventualno poskuša celo izstaviti kakšen račun po volitvah. Take podpore niti ne želimo in jo tudi zavračamo,"" je poudaril.

"
https://www.24ur.com/novice/slovenija/na-listah-levice-86-kandidatk-in-kandidatov.html,Stranke vlagajo kandidatne liste,"Kandidatne liste za volitve v DZ v vseh volilnih enotah vlagajo tudi v Levici. Kot je ob vložitvi liste v volilni enoti Ljubljana Bežigrad poudarila poslanka Levice Nataša Sukič, stranka v volilno kampanjo vstopa bistveno okrepljena in pomlajena, s ciljem, da družbi povrnejo demokracijo ter socialno pravično in ekološko prihodnost. ","
Kot je pojasnila poslanka Nataša Sukič, ki kandidira v volilni enoti Ljubljana Bežigrad, je na listah Levice v vseh volilnih enotah 86 kandidatk in kandidatov, pri čemer je kandidatk v izvoljivih okrajih bistveno več kot v preteklosti. Po njenih besedah kandidati prihajajo iz vseh družbenih slojev in sfer. Med drugim prihajajo iz akademskega okolja, kulture, izobraževanja, zdravstva, nevladnih organizacij, med njimi je tudi šahovski velemojster, je poudarila Sukičeva.
Levica po njenih besedah vstopa v kampanjo z enim samim namenom, ""da se spremeni oblast in da ponovno povrnemo družbi demokracijo ter pravično in ekološko prihodnost"". Sukičeva je ob tem poudarila, da je Levica edina stranka demokratičnega in ekološkega socializma pri nas, doslej pa je bila vedno dosledna in nikoli ni bila vpletena v nikakršne afere ali korupcijo.
V volilni enoti Ljubljana Bežigrad se bo za poslanski mandat potegoval tudi Luka Omladič, ki je poudaril, da gre Levica ""na te prelomne volitve res z vsem: ljudmi, znanjem in izkušnjami"". V kampanjo vstopajo s programom za družbene in sistemske spremembe, saj je po njegovi oceni le na ta način mogoče nasloviti podnebne spremembe, zmanjševanje socialnih in delavskih pravic, povečevanje neenakosti, pomanjkanje stanovanj za mlade in ugrabljanje demokracije. ""To so obrazi krize, ki je v resnici kriza sistema,"" je dodal.
Na listi Levice bo kandidirala tudi antropologinja Svetlana Slapšak, ki se strinja, da bodo tokratne volitve zgodovinske. ""Odločalo se bo, kakšna bo prihodnost, ali se bomo izvlekli iz situacije kolektivne psihopatologije, v katero smo padli zaradi napak te vlade, ki jih je uspela nakopičiti samo v polovici mandata,"" je dejala. Slapšakova, ki prav tako kandidira v volilni enoti Ljubljana Bežigrad, upa, ""da bodo spremembe temeljne, radikalne, humane in da bomo res začeli skrbeti za tiste, ki so najbolj trpeli"".  
Kandidatne liste za parlamentarne volitve vložila tudi Piratska stranka
Zunajparlamentarna Piratska stranka je ""zahvaljujoč podpornikom"", ki so jim v minulih tednih ""nosili in pošiljali podpise podpore"" v ponedeljek na volilne komisije uspešno oddala liste kandidatov za aprilske državnozborske volitve. Njihovi kandidati bodo kandidirali v osmih volilnih enotah in 88 okrajih, so sporočili iz stranke.
""Piratska stranka ima vsebinsko širok program, ki ga bo med kampanjo predstavljala volivcem. Naše ideje, ki smo jih zapisali v volilnem programu, so ključne za prihodnost države,"" so zapisali v današnjem sporočilu za javnost. Ob tem so ponovili, da sta cilja stranke preboj v parlament in vlado.
Piratska stranka se je ustanovila leta 2012, a ji doslej še ni uspel prestop parlamentarnega praga. V začetku meseca je stranka dobila tudi novo vodstvo. Na elektronskem kongresu so za novega predsednika izvolili dolgoletnega podpredsednika in ustanovnega člana stranke Boštjana Tavčarja.
V volilno tekmo tudi nestrankarska lista gibanja Zdrava družba
Kandidatne liste za aprilske državnozborske volitve so v vseh osmih volilnih enotah vložili tudi v Ljudski listi gibanja Zdrava družba. Kot so sporočili iz gibanja, gre za prvo nestrankarsko listo volivk in volivcev v zgodovini Slovenije.
Kot so še sporočili, so v vsaki volilni enoti zbrali preko 1000 zakonsko zahtevanih podpisov volivcev v podporo nestrankarski ljudski listi. Na listah, ki so jih oblikovali volivci v posamezni volilni enoti, je skupaj 77 kandidatov, od tega 33 žensk in 44 moških.
Nestrankarsko listo sestavljajo ""vsi, ki imamo dovolj političnih strank, neumnih ukrepov, škodljivih zakonov in nerazumnega trošenja našega proračuna. Ki si želimo resnično zdravo družbo kot steber razvoja"", je zapisano na spletni strani gibanja.
Stranka Resni.ca vložila kandidatne liste za državnozborske volitve
Predsednik zunajparlamentarne stranke Resni.ca Zoran Stevanović je vložil kandidatne liste stranke za državnozborske volitve v osmih volilnih enotah. Na volitvah bo kandidiralo 85 njihovih kandidatov v vseh 88 volilnih okrajih, liste pa je podprlo skoraj 1200 ljudi, so sporočili iz stranke.
"
https://www.24ur.com/novice/slovenija/stranke-v-nizkem-startu-pred-parlamentarnimi-volitvami-kdo-bodo-kandidati.html,Stranke v nizkem štartu pred parlamentarnimi volitvami: kdo bodo kandidati?,"V stranki SAB vlagajo kandidatne liste za državnozborske volitve v vseh volilnih enotah, danes pa so Državni volilni komisiji predložili podpise šestih poslancev v podporo kandidatnim listam. Kandidatne liste v vseh osmih volilnih enotah po Sloveniji so vložili tudi v SD. Za poslanca italijanske narodnosti bo kandidiral Maurizio Tremul, pa so napovedali v skupini Unitarieta - Insieme (Enotnost - Skupaj).","

Predsednica stranke SAB Alenka Bratušek je izrazila prepričanje, da trenutne vlade po volitvah ne bo več in da bo Slovenija v prihodnjem mandatu potrebovala pogumne, zanesljive ljudi z izkušnjami, ki so se v krizi že izkazali. Poudarila je, da se je ekipa SAB v tem mandatu že borila za izpolnitev svojih predvolilnih obljub in da so se v stranki izkazali že med finančno krizo leta 2013.
Državljanke in državljane je Bratuškova pozvala, da se prihajajočih volitev udeležijo v čim večjem številu, da bo Slovenija dobila ""močno levosredinsko vlado, ki si jo zasluži"". Pri tem je poudarila pomen ohranjanja stabilnega in trdnega gospodarstva, socialne države in višanja pokojnin.
Bratuškova je tudi izrazila prepričanje, da bodo stranke koalicije KUL, s katerimi ima SAB podpisan dogovor za sodelovanje po volitvah, na volitvah dobile največ glasov. Ob tem je zagotovila, da bodo dobro sodelovali tudi z Gibanjem Svoboda, saj imata stranki veliko vsebinskih skupnih točk.
SAB se na volitve podaja s kandidatno listo 80 kandidatov. Na kandidatni listi stranke, na kateri bo nastopilo tudi 38 kandidatk, bodo sicer kandidirali tudi vsi aktualni poslanci. Bratuškova v volilni enoti Kranj, Marko Bandelli v enoti Postojna, Maša Kociper v enoti Ljubljana center, Andrej Rajh in Branislav Rajić v enoti Maribor in Vojko Starović v enoti Celje.
V SD vložili kandidatne liste v vseh volilnih enotah
Tudi v SD so danes vložili kandidatne liste v vseh osmih volilnih enotah po Sloveniji. Predsednica stranke Tanja Fajon je ob tem povedala, da imajo odličen načrt, sposobno ekipo, željo po spremembah in energijo, da delajo drugače. Na volitve se podajajo z 86 kandidatkami in kandidati, med njimi pa je največ žensk in mladih v zgodovini stranke.
V odgovoru na vprašanje o povolilnem povezovanju s SDS je Fajonova zavrnila možnost sodelovanja s to stranko, ki je ""v tej državi naredila veliko škode"". Po njenih besedah SD ne sodeluje s strankami, ki kršijo ustavo in zakonodajo, ki vodijo nespoštljiv dialog, ki diskreditirajo ljudi in omejujejo kritično misel in civilno družbo. Fajonova ne vidi priložnosti za sodelovanje s strankami, ki niso blizu njihovim vrednotam in vrednotam strpnosti, spoštljivosti in dialoga.
Naravnega zaveznika vidi v Gibanju Svoboda. Dejala je, da jih družijo ""iste vrednote in ista želja, da zamenjamo vlado, naredimo nov začetek in ljudem vrnemo normalnost"". O povezovanju Gibanja Svoboda s strankami KUL pa je Fajonova povedala, da se bodo zagotovo pogovarjali, če bodo dobili kakršnokoli ponudbo.
O kadrovanju po volitvah se predsednica SD ne pogovarja z nikomer. ""Najprej moramo dobiti zaupanje volivk in volivcev, rezultat, potem se bomo pa odločali, kdo je tisti, ki bo imel tolikšno zaupanje, da lahko oblikuje in sestavi naslednjo vlado,"" je povedala.
Za poslanca italijanske narodnosti bo kandidiral Maurizio Tremul
Kandidat skupine Unitarieta - Insieme (Enotnost - Skupaj) za poslanski sedež italijanske narodne skupnosti je dolgoletni predsednik Unije Italijanov Maurizio Tremul. Ta je poudaril potrebo po dialogu, enotnosti in transparentnosti znotraj narodne skupnosti. Kandidirati namerava sicer tudi trenutni poslanec Felice Žiža.
Prihajajoči državnozborski mandat bo zahteven in bodo zanj potrebne določene sposobnosti, kot so dialog, sposobnost prisluhniti drugim mnenjem in politične izkušnje, je na današnji predstavitvi svoje kandidature v Izoli poudaril Tremul, ki je doma iz Kopra.
Posebej je izpostavil potrebo, da pritegne k sodelovanju vse manjšinske posameznike in ustanove. ""Naš glas želi biti glas vseh, glas enotnosti italijanske narodne skupnosti, glas dialoga, glas transparentnosti,"" je dodal.
Kot je poudaril Tremul, je za poslanca narodnosti pomembno, da vzdržuje dialog z vsemi političnimi strankami in tudi z vlado, ne sme pa se vezati samo na eno stranko in mora ohraniti svobodo, da glasuje po svoji vesti. Dodal je, da bo v primeru izvolitve odprt za vsakršno povolilno sodelovanje, upoštevajoč določena načela, kot sta demokracija in pravna država.
Sicer pa je Tremul naglasil pomen transparentnega delovanja v dobrobit narodne skupnosti s široko participacijo znotraj manjšine, dodal pa je tudi, da bo kot poslanec narodnosti zastopal tudi interese istrske regije.
Predstavnica skupine Unitarieta - Insieme Ondina Gregorich Diabate, sicer koprska občinska svetnica, je na današnji predstavitvi poudarila, da je bilo do zdaj narejenega premalo za razvoj narodne skupnosti. Ta po njeni besedah potrebuje več dialoga in transparentnosti, pa tudi več ambicioznosti in enotnosti. Tremula sta med drugimi podprla tudi direktor koprskega pokrajinskega muzeja v odhajanju Luka Juri in Bruno Orlando, ki je za poslanca narodnosti kandidiral pred štirimi leti.
Trenutni poslanec narodne skupnosti Felice Žiža pa je danes potrdil, da bo ponovno kandidiral za manjšinskega poslanca. Kandidaturo bo vložil v prihodnjih dneh, predvidoma v četrtek pa jo bo predstavil tudi medijem.
"
https://www.24ur.com/novice/slovenija/lms-pred-volitvami-v-potrjevanje-predsednika-in-predstavitev-kandidatov.html,"Šarcu nov mandat na čelu LMŠ: 'Ljubljane, zaplinjene s solzivcem, nočemo več videti'","S 139 glasovi za in enim proti so delegati LMŠ dober mesec pred parlamentarnimi volitvami na volilnem kongresu v Mariboru Marjanu Šarcu podelili nov mandat na čelu stranke. Na mestu podpredsednice ostaja tudi poslanka Jerca Korče, medtem ko bo na drugem podpredsedniškem mestu Igorja Žavbija zamenjal evropski poslanec Klemen Grošelj.","
Marjan Šarec ni imel protikandidata, prav tako so v LMŠ že vnaprej uskladili tudi kandidature za ostala mesta v stranki. Ob podpredsednikih so namreč izbirali tudi nov izvršni odbor, v katerega so izbrali dosedanjega podpredsednika Igorja Žavbija, nekdanjega notranjega ministra Boštjana Poklukarja in predsednico lokalnega odbora stranke v Dravogradu Marjeto Podgoršek Rek. Zbrani so na kongresu izvolili še člane častnega razsodišča. 
Novi in dosedanji predsednik stranke, ki se na državnozborske volitve podaja drugič, se je v nagovoru po izvolitvi zahvalil članom stranke za zaupanje in dodal, da se zaveda odgovornosti in bremena, ki ga s tem čakata. Spomnil je, da so pred štirimi leti kot neparlamentarna stranka osvojili 13 poslanskih mest in postali druga najmočnejša parlamentarna stranka, nato pa vložili veliko napora za sestavo vlade, ki je po polovici mandata razpadla.
""Moja poteza, ki je sledila pred dvema letoma, je bila radikalna, a hkrati demokratična. Za avtokrate je to puška v koruzi, zame pa želja po novih volitvah. Kdor govori, da sem s tem predal oblast sedanji vladi, je zelo ozkogleden in ve zelo malo o političnem zakulisju. Taisti bi mi očitali vladanje za vsako ceno po Jelinčičevem ceniku,"" se je še enkrat v preteklost obrnil Šarec in hkrati zavrnil tudi očitke nasprotnikov, da so se ustrašili epidemije.
Na volitve gredo zato po njegovih besedah samozavestno, s ciljem doseči čim boljši rezultat, da bo imela sedanja opozicija dovolj glasov za sestavo nove vlade. Visoko podporo bo nova vlada po njegovih besedah zelo potrebovala, da se ji bo uspelo hitro in učinkovito spopasti z vsemi nakopičenimi težavami, časa za pogajanja pa ne bo veliko.
LMŠ želi, je dejal Šarec, svoj program uresničevati v vladi, ki se ne bo vsak dan ukvarjala z vprašanjem svojega obstoja, temveč se bo ukvarjala s težavami ljudi. Ureditev dostopne in kakovostne zdravstvene oskrbe, cene energentov, visoka zadolženost, padec gospodarske rasti, zeleni preboj je samo nekaj vprašanj, ki jih bodo po njegovem zaposlovala.
Prva naloga bo po njegovih besedah normalizacija in vrnitev v demokracijo. ""Ljubljane, zaplinjene s solzivcem, nočemo več videti. Siti smo ograj vsak teden, siti smo obračunavanja z mediji in miroljubnimi bralci ustave. S tarnanjem, defetizmom in obupom tega ne bomo rešili. To lahko rešimo samo na en način, ki je pravzaprav zelo preprost. Odpravimo se na volišča in namenimo svoj glas demokraciji,"" je dejal.
Ker bo po njegovem prepričanju naslednja vlada v vsakem primeru koalicijska, bodo potrebna prilagajanja vseh partnerjev. Ob tem je omenil tudi novonastalo stranko, ki prav tako danes predstavlja svojo kandidatno listo, kar Šarec simbolično vidi kot dobro znamenje za prihodnje sodelovanje. ""Vesel sem vsakega, ki zbere pogum, da se gre politiko,"" je dejal.
Šarec kot predpogoj za začetek uspešnega mandata vidi takojšnje soočenje s posledicami epidemije. Javnemu zdravstvu je po njegovem treba takoj nameniti dodatna finančna sredstva za izvedbo nujnih pregledov, obravnavanj in operacij, ki zaradi epidemije niso bili izvedeni.
Ker upravljanje epidemije z ustrahovanjem ni dobro vplivalo na ljudi, bodo vztrajali, da se v koalicijsko pogodbo zapiše, da v prvih 30 dneh vlade sprejmejo takojšnje rešitve za začetek normalizacije. S krovnim zakonom, ki ga podpirajo tudi nevladne organizacije, bi takoj odpravili nekatere ""podtaknjence"" sedanje vlade, omejevanje samostojnosti tožilcev, omejevanje nevladnih organizacij pri varovanju narave in podobno.
Prav tako bodo vztrajali na prenovi zakonov o STA in RTV Slovenija, da bi si obe instituciji povrnili strokovnost in neodvisnost, pomembno pa se jim v LMŠ zdi tudi odvzeti status posebnega pomena tistim nevladnim organizacijam, ki delujejo v nasprotju z javnim interesom in demokratičnimi vrednotami, ter sanirati vse politične kadrovske menjave ljudi brez osnovnih kompetenc in izkušenj tako v javni upravi kot vseh drugih organizacijah, ki so posredno ali neposredno pod vplivom države.
Na kongresu spregovorili tudi vodja poslanske skupine, podpredsednica in predsednik podmladka
Vodja poslanske skupine Brane Golubović je na kongresu uvodoma poudaril, da se po epidemiji in številnih podražitvah soočamo še z vojno v Evropi, ki je draginji in strahu dala dodaten pospešek. Izzivi so zato po njegovem resnično veliki, a ključ za rešitev je zaupanje ljudi v vlado in politiko. ""Aktualna vlada tega zaupanja že nekaj časa ne uživa več. Zlasti ne zato, ker oblast jemlje kot svojo last, državne institucije in državna podjetja kot svoje fevde, ljudi kot pasivno množico, ki mora biti tiho, ji slediti, javne medije pa uporablja kot propagandi stroj, kot trobilo njene resnice,"" je dejal.
Po besedah podpredsednice stranke Jerce Korče jih je politično dogajanje v zadnjem mandatu še bolj utrdilo v zavedanju, da je vsaka programska zaveza mrtva črka na papirju, če za njo ne stojijo pokončni in delovni ljudje. ""Naslednjih 35 dni imamo odgovornost, da ljudi povabimo, naj sprejmejo pomembno odločitev o prihodnosti naše družbe. Odločitev o tem, ali bomo kot družba dopustili, da nam ujetniki preteklosti razgradijo našo skupnost, ali pa bomo šli po poti normalizacije in se soočili z izzivi prihodnosti,"" je dodala.
Žavbi je prav tako poudaril, da so največji izziv v tem trenutku parlamentarne volitve, zato so se v LMŠ potrudili in pripravili dobro kandidatno listo, na kateri bodo stranko večinoma zastopali kandidati, ki prihajajo iz lokalnega okolja, in tisti, ki vedo, kaj in kako je treba spremeniti v naši državi.
Zbrane je nagovoril tudi predsednik strankinega podmladka Nik Prebil, ki je dejal, da so mladi upravičeno razočarani nad večino dosedanje politike, kar pa jim ni vzelo aktivnosti, zanimanja, dobrih idej in želje po pravih spremembah. ""Odločevalcem na vseh ravneh moramo pokazati, da mladim gre za politiko, saj pot do uresničitve naših programskih izhodišč pelje le prek takšne politike, ki bo mlade ne samo poslušala, ampak jih bo tudi slišala in z njimi sodelovala,"" je dejal.
Udeležence kongresa so z video nagovori ob predstavnikih evropske politične skupine Alde pozdravili tudi predsedniki vseh ostalih treh strank zavezništva KUL. Predsednica SAB Alenka Bratušek je LMŠ med drugi označila za naravne zaveznike, predsednica SD Tanja Fajon je opozorila, da so pred Slovenijo prelomne volitve, na katerih se bo odločalo o tem, ali bomo še naprej demokratična država ali pa bo postala avtokracija. Prvak Levice Luka Mesec je govoril o dobrem sodelovanju med strankama, sploh odkar sta v opoziciji.
"
https://www.24ur.com/novice/dejstva/4000-javnih-najemnih-stanovanj-za-420-milijonov.html,4000 javnih najemnih stanovanj za 412 milijonov evrov?,"Koordinator stranke Levica Luka Mesec je ob zbiranju podpisov za razpis referenduma o investicijah v Slovensko vojsko dejal: ""Namesto oklepnikov, ki so uporabni le za misije v tujini, bi lahko za 412 milijonov evrov zgradili kar 4000 javnih najemnih stanovanj."" Je to realna ocena?","Po ocenah koordinatorja stranke Levica Luke Mesca bi lahko v Sloveniji s 412 milijonov evrov zgradili 4000 javnih najemnih stanovanj. Preverili smo, ali to drži. 
Stanovanjski sklad Republike Slovenije smo prosili za oceno povprečne investicijske vrednosti izgradnje 1000 najemnih stanovanj. Stroški se lahko, kot so poudarili, razlikujejo glede na lokacijo, odvisni so tudi od danosti posamezne lokacije, urbanistične umestitve v prostor in drugih zunanjih dejavnikov. 
Ne glede na to se po ocenah sklada strošek izgradnje 1000 najemnih stanovanj giba okoli 160 milijonov evrov z vključenim davkom. Investicijska vrednost med drugim upošteva stroške zemljišča, komunalne in prometne ureditve, predhodnih preiskav, projektiranja, opreme ter stroške financiranja, kot to zahteva veljavna zakonodaja.  
Eden od najnovejših projektov Stanovanjskega sklada – povsem nova soseska Novo Brdo v Ljubljani, ki ponuja 473 novih najemnih stanovanj – je za primerjavo stala 78,67 milijona evrov z davkom. Po tej metrologiji bi morali za 1000 stanovanj nameniti približno 165 milijonov evrov. 
Na podlagi podatkov, ki nam jih je posredoval sklad, bi torej za gradnjo 4000 najemnih stanovanj potrebovali bistveno več sredstev, in sicer v povprečju okoli 640 milijonov evrov. Za 412 milijonov bi lahko tako zgradili 2575 stanovanj. Izjava koordinatorja Levice zato ne drži. 
Kakšne so potrebe po javnih najemnih stanovanjih?
Stanovanjski sklad RS je med letoma 2020 in 2021 izvedel anketo o potrebah javnih najemnih stanovanj, na katero je odgovorilo 140 občin oziroma njihovih javnih skladov. Na podlagi rezultatov bi glede na potrebe že zdaj potrebovali 9668 javnih najemnih stanovanj. 
Da je interesa za javna najemna stanovanja veliko, kaže tudi število vlog za najem stanovanja v povsem novi ljubljanski soseski Novo Brdo. Mesečne najemnine se tam gibajo od 322 evrov za enosobno do 972 evrov za štirisobno stanovanje, do roka pa je prijavo oddalo kar 1228 zainteresiranih prosilcev. 
Za kvadratni meter rabljenega stanovanja povprečno 3250 evrov
Ponudba stanovanj je, še posebej v prestolnici, omejena, cene pa letijo v nebo. Geodetska uprava v svojem polletnem poročilu za 2021 ugotavlja, da primat najvišjih cen stanovanj v Sloveniji ohranja Ljubljana. Po tem, ko je srednja cena rabljenega stanovanja (mediana) v drugi polovici 2020 prvič v zgodovini presegla 3000 evrov na kvadratni meter, je bila v prvi polovici 2021 že krepko nad to mejo (3250). 
Najvišjo relativno ceno – prek 7200 evrov na kvadratni meter – je doseglo stanovanje v novem vila bloku na Viču. To stanovanje je bilo absolutno najdražje, saj je kupec zanj skupaj s parkirnim mestom odštel 850.000 evrov. Relativno najdražje rabljeno stanovanje pa je bilo prodano za Bežigradom, in sicer za 570.000 evrov. 
Pri stanovanjskem skladu si želijo, da bi prihodnja vlada gradnji javnih najemnih stanovanj namenila več pozornosti in da bi zagotovila zadostne ter stalne finančne in kadrovske vire. Pristojna ministrstva bi morali začeti s pripravo Nacionalnega stanovanjskega programa za obdobje 2026/2035, saj je konsenz na tem področju glede na izkušnje iz preteklosti težko doseči, opozarjajo. ""Predmetni program bi moral vsebovati tudi določene zaveze države na strani zagotavljanja finančnih virov za doseganje ciljev, ki bodo zastavljeni, jasna merila, ukrepe, instrumente in kazalnike ter ustrezen izvajalski okvir.""
V sklopu lastnih investicij sklada je v gradnji oziroma pripravi za gradnjo od leta 2022 do 2025/2026 okvirno 1120 stanovanj na lokacijah po celi Sloveniji. Po letu 2025 načrtujejo gradnjo okoli 1170 stanovanjskih enot. Ministrstvo za okolje je sicer z lani sprejetimi spremembami stanovanjskega zakona ocenilo, da bi lahko do leta 2025 – tudi s pomočjo javne najemne službe – pridobili okvirno 2000 novih najemnih stanovanj. 

"
https://www.24ur.com/novice/tujina/goljufije-in-drzava-na-robu-zivcnega-zloma.html,Goljufije in država na robu živčnega zloma,"Bližje je konec volitev v ZDA, bolj napeto postaja vzdušje v močno razklani državi, razpeti med domačijskim nacionalizmom Donalda Trumpa in obljubo o ""vrnitvi k normalnosti"" Joeja Bidna. Republikanski poltovornjaki okoli avtobusa Bidnove kampanje na avtocesti v Teksasu, zapore cest in mostov s strani podeželskih republikancev, nezaupanje Newyorčanov do policistov, ker so njihovi sindikati stopili na stran predsednika. Kdor je dovolj star, da se spominja konca Jugoslavije, ga spreletavajo neprijetni spomini.","
Soočenje avtobusa Bidnove kampanje z gorečo falango trumpistov se je zgodilo v osrednjem Teksasu na avtocesti med San Antoniom in Austinom. Skupina poltovornjakov, ovešenih s Trumpovimi zastavami, je obkrožila avtobus in ga z vse počasnejšo vožnjo začela ustavljati, zaradi česar so precej vznemirjeni člani kampanje poklicali policijo. Med vožnjo je prišlo tudi do bočnega trčenja med enim od poltovornjakov in spremljevalnim osebnim vozilom kampanje. Včeraj je zvezna policija FBI sporočila, da je sprožila uradno preiskavo dogajanja, predsednik pa seveda ne umirja razmer, ampak še spodbuja že tako pregreto ozračje. Na svojih zborovanjih je ves čas omenjal lov na avtobus demokratov in trdil, da gre za dokaz poleta in navdušenja njegovih podpornikov. ""Ste videli naše, ki so, saj veste ... varovali tisti avtobus ... ker so prijazni,"" je zasukal zgodbo in bil posebej navdušen nad ikonografijo zastav z njegovim imenom. Biden ni delil njegovega zanosa. ""Še nikoli se nismo soočali s čim takšnim, nikoli nismo imeli predsednika, ki bi menil, da je to dober znak,"" je včeraj svaril na zborovanju v Filadelfiji.
Na desetine podeželanov iz New Jerseyja je zasedlo del avtoceste Garden State, ki z juga te zvezne države pelje proti New Yorku, in za nekaj časa ustavili promet. S podobno mešanico ameriških in protrumpovskih zastav ter trobljenjem in vzklikanjem so podpirali ponovno kandidaturo predsednika. Druga skupina se je lotila prenovljenega mostu, ki vodi v New York, in enega od pasov za nekaj časa zaprla za promet. Šlo je za simbolično gesto, saj se most imenuje po nekdanjem guvernerju New Yorka Mariu Cuomu, očetu sedanjega guvernerja Andrewa Cuoma, ki pogosto kritizira predsednika. Nekaj jih je z okrašenimi poltovornjaki celo prodrlo do roba mesta, kjer so nekaj časa vozili križem po ulicah. Pred tremi desetletji so dobrih sedem tisoč kilometrov vzhodneje podobni pohodi ljudi s podeželja v mesta, ki so imeli na politiko podobne poglede, povzete v sloganu ""najprej mi"", označili začetek jogurtne revolucije, ki se je razgrela v veliko zborovanje na Kosovem polju. Dve leti kasneje je Jugoslavija zgorela na kresu mednacionalnih in medverskih spopadov.
Združene države morda nimajo netiva mednacionalnih sporov, imajo pa zato grobo prerasle brazgotine državljanske vojne in desetletja kulturne vojne, s katero sta stranki izmenjali volivce. Vse bolj konservativni republikanci so prevzeli vlogo rasističnih demokratov na jugu, vse bolj progresivni demokrati pa vlogo temnopolte manjšine. Del republikanskega vodstva je po volilnem porazu 2012 z avtopsijo kampanje stranko skušal preusmeriti iz drsenja v skrajno desno, a potem se je zgodil Trump, tako da so danes republikanci bolj politični kult kot pa politična stranka. Drugi pol se je odzval z antagonizmom do spornega predsednika, ki včasih meji na eksorcizem. Ko so najpogumnejši Trumpovi podporniki konec tedna odšli na Times Square v središču mesta, je hitro prišlo do ne preveč prijaznih soočenj z večinoma zelo liberalnimi meščani, nato so izbruhnili protiprotesti. Proti protestnikom je posredovala policija in nekaj najbolj zagretih zaprla, kar je nova razpoka v zaupanju v varuhe redu. Močno ga je načelo že včasih preostro posredovanje med pomladnimi protesti proti rasnemu nasilju, pri čemer pa ni pomagalo, da je sindikat policistov iz močno demokratskega mesta odločno podprl Trumpa. 
Trumpovi sodniki
Predsednik že mesece načrtno podpihuje politični razkol v ZDA in za vse težave, od izbruha pandemije do izbruha protestov za rasno enakopravnost, krivi demokratske župane in guvernerje. Morebitno Bidnovo izvolitev je označil kar za ""začetek uničenja Amerike"". Hkrati ves čas trdi, da bo volitve izgubil le zaradi morebitne velike goljufije. Svoje podpornike poziva, naj jutri odidejo na volišča kot opazovalci, kar zbuja strahove, da bomo priča podobnim izgredom, kot je bil vdor oboroženih Trumpovih podpornikov v parlament zvezne države Michigan, zlasti ker je predsednik na soočenju z Bidnom skrajnim desnim milicam dejal, naj bodo pripravljene. Ni ga zmotilo, da je v Michiganu zvezna policija nedavno razkrila domnevne priprave desnih skrajnežev na ugrabitev demokratske guvernerke Gretchen Whitmer. Hkrati je tamkajšnje sodišče zavrnilo prizadevanja, da bi prepovedali odkrito nošenje orožja na voliščih.
Po pisanju spletnega časnika Axios namerava Trump v torek ponoči razglasiti zmago, če mu bo začetno preštevanje glasovnic naklonjeno, ne da bi počakal na rezultate predčasnega glasovanja in glasovanja po pošti. Trump je včeraj to zanikal, a nato nemudoma dodal, da ""je grozno, če ne moremo na volilno noč izvedeti rezultata glasovanja. Takoj, ko bo to končano, bomo nastopili s svojimi odvetniki."" Odvetniki delujejo že sedaj: v teksaškem okrožju Harris, ki velja za močno demokratsko, skušajo razveljaviti 127.000 glasovnic, ker so jih volivci lahko oddali kar iz svojih avtomobilov, da bi na ta način med pandemijo čim bolj omejili stike med ljudmi. Teksaško vrhovno sodišče je včeraj že zavrnilo tožbo republikanskih aktivistov, toda ti so jo vložili tudi na zvezno sodišče, močno konservativni sodnik Andrew Hanen pa naj bi o njej odločil danes, manj kot dva dni pred koncem volitev.
To je le del pravne bitke med obema strankama, v kateri skušajo demokrati volivcem čim bolj olajšati predčasno glasovanje in glasovanje po pošti, Bela hiša pa vztrajno trdi, da to predstavlja nevarnost za volilne prevare, kljub temu da volilni strokovnjaki z levice in desnice zatrjujejo, da je goljufij izjemno malo, da ni dokazov za predsednikove trditve in da razdrobljen volilni sistem skoraj onemogoča tovrstne obsežne zarote. Demokrati so močno sumničavi do vrhovnega sodišča, ki ga je predsednik naphal s tremi konservativnimi sodniki, še posebej ker Trump ves čas izraža pričakovanje, da ga bodo podprli. Napetost stopnjuje njegovo izmikanje pozivom, naj pristane na mirno predajo oblasti, če bo izgubil. Toda ne gre samo za vrhovne sodnike – z republikanskim senatom, ki je v času predsednika Baracka Obame praktično zamrznil imenovanje novih zveznih sodnikov, nato pa v zadnjih letih ekspresno imenoval na desetine močno konservativnih sodnikov, je Trump ameriškemu pravosodju vtisnil močan pečat.
Poštna zamuda
Analiza častnika Washington Post kaže, da so sodniki, imenovani v času Trumpa, večinoma (v okoli 75 odstotkih primerov) razsodili v korist republikanskih tožb in kljub pandemiji niso dovolili lažjega dostopa volivcev h glasovanju. To je še bolj očitno na drugi, pritožbeni stopnji, na kateri je bilo kar 21 od 25 sodnih mnenj proti lažjemu dostopu volivcev do glasovanja po pošti. Hkrati se uresničujejo napovedi, da ameriška pošta ne bo zmogla dostaviti povečane količine oddanih glasovnic. Poleti so poštarji po vseh ZDA začeli opozarjati, da novo vodstvo, ki ga je junija nastavila Trumpova Bela hiša, uvaja spremembe, zaradi katerih bo v volilnem letu oteženo dostavljanje pošiljk. Novi prvi poštar Louis DeJoy je na zaslišanju v kongresu obljubljal, da to ne drži in da bo delo opravljeno, kot je treba.
Toda zadnje dni poročajo o vse večjih zaostankih, predvsem v tistih zveznih državah, kjer se odloča predsedniška tekma. V Koloradu in Wyomingu so v soboto pravočasno odpravili komaj 43 odstotkov oddanih glasovnic, v osrednji Pensilvaniji, verjetno ključni državi volitev, pa le okoli 63 odstotkov. Manj kot 90 odstotkov glasovnic je odšlo na pot tudi v Arizoni, Michiganu, Wisconsinu, Minnesoti, Severni Karolini, ostalih delih Pensilvanije ter ponekod na Floridi in v Teksasu. Navadno predčasno glasujejo predvsem demokratski volivci (po dosedanjih analizah naj bi bilo letošnje razmerje trije demokrati na enega republikanca), sodišča pa so že odločila, da glasovnice, ki do 3. novembra ne bodo prispele do volilnih komisij, ne bodo veljavne.
Ob izjemnem odzivu – predčasno je glasovalo že skoraj sto milijonov volivcev – se lahko zgodi, da bo ""zamudilo"" zelo veliko oddanih glasov, predvsem demokratskih, kar lahko ob tesnih izidih (leta 2016 je republikanec zmagal zaradi samo 77.000 glasov podpore v treh zveznih državah) odloči volitve. Trump ves čas vpije o prevari – morda je premalo natančen glede tega, kdo je kriv zanjo.
"
https://www.24ur.com/novice/slovenija/kaj-vse-zajema-zadnji-predlog-koalicijske-pogodbe-marjana-sarca.html,Takšna je vsebina zadnjega predloga koalicijske pogodbe Marjana Šarca,"LMŠ je potencialnim partnericam poslala zadnji osnutek koalicijske pogodbe. Na 30 straneh je univerzalni temeljni dohodek za vse mladoletne državljane, dvig minimalnih pokojnin za polno delovno dobo na najmanj 620 evrov, zagotovitev minimalne porodniške ne glede na delovni status, 150 proračunskih milijonov za odpravo čakalnih vrst v zdravstvu, pa tudi več odpuščanja na trgu dela.","Predstavniki SD, SMC, NSi, SAB in DeSUS so danes od LMŠ prevzeli predlog koalicijske pogodbe, do torka pa naj bi pripravili pregled pripomb, o katerih bo beseda tekla na nadaljevanju pogajanj v torek dopoldne. 
Prioriteta bo skrajševanje čakalnih vrst v zdravstvu
Čeprav si v LMŠ želijo, da bi predlog koalicijske pogodbe ostal zaupen, je njegova vsebina tudi tokrat pricurljala v javnost. Iz njega je razvidno, da bo eden največjih izzivov sprememba zdravstvenega sistema, v katerega nameravajo pripeljati regulirano konkurenčnost. Prioriteta bo skrajševanje čakalnih vrst, v nacionalni program odprave čakalnih vrst pa naj bi bili vključeni javni zavodi, koncesionarji in zasebniki, pri čemer bo glavni kriterij cenovno najugodnejša ponudba.
Kot je zapisano v predlogu, bodo odprli strokovno razpravo o različnih modelih prestrukturiranja zdravstvenega zavarovanja. Zapisana ostaja zaveza za sprejem zakona o dolgotrajni oskrbi, mrežo domov za starejše pa bi dopolnjevali z zasebniki. Postopoma naj bi dvignili minimalno pokojnino.
Davčna razbremenitev 13. in 14. plače
V predlogu koalicijske pogodbe je zapisan tudi cilj razbremenitve plač najproduktivnejših in razvojno najpomembnejših kadrov. Davčno bi razbremenili tudi 13. in 14. plačo. Delovnopravno zakonodajo pa bi spremenili v smeri lažjega prilagajanja delodajalcev in večje fleksibilnosti. Poenostavili naj bi tudi zaposlovanje tujcev.
Pregledno, strokovno in odgovorno vodenje infrastrukturnih investicij bi zagotovili tako, da bi v sodelovanju s stroko preučili smiselnost ustanovitve strateškega strokovnega sveta za infrastrukturo, katerega naloge bodo med drugim določanje investicijskih prioritet javnih infrastrukturnih projektov. Svet bi deloval javno in pregledno, s čimer bi preprečili dosedanji vpliv lobijev in interesnih skupin. Poleg tega bi jasneje opredelili vlogo in odgovornost DRI kot t. i. in-house inženirja za državne javne infrastrukturne projekte, transparentno pa bi vzpostavili tudi denarne tokove z vpeljavo stroškovnega inženirstva na strani naročnika in kvartalnim oz. polletnim obveščanjem javnosti o poteku projekta.
Začetek gradnje 2. tira
Pogodba predvideva tudi začetek gradnje 2. tira na predvideni trasi z izgradnjo dvotirne proge. Med predvidenimi ukrepi so dopolnitev obstoječega gradbenega dovoljenja za širitev servisnih cevi, potrditev investicijskega programa in začetek gradnje dostopnih cest, začetek postopka DPN za dvotirno progo, nadaljevanje dela ustanovljenega projektnega sveta vlade za civilni nadzor, dokončanje postopka z evropsko investicijsko banko za dodelitev posojil in transparentna vzpostavitev denarnih tokov tokove z vpeljavo stroškovnega inženirstva na strani naročnika in kvartalnim oz. polletnim obveščanjem javnosti o poteku projekta.
Poskusna doba sodnikov
Pogodba zajema tudi spremembe glede sodniškega mandata – predlagali bodo spremembo ustave v smeri uvedbe poskusne dobe sodnikov in imenovanja sodnikov s strani predsednika republike ali direktno s strani sodnega sveta.
Da bi povečali učinkovitost in kvaliteto dela pravosodja, bi natančneje razdelili pristojnosti in odgovornosti glede nalog, ki naj bi jih izvajala sodna uprava, in glede izvajanja dejavnosti sodišč, ob tem pa poskrbeli za boljše medsebojno sodelovanje, strokovno-kadrovsko okrepili podhranjene dele sodstva, uredili pravosodno zakonodajo, da se ""ne bo spreminjala iz tedna v teden"",  nadaljevali pa bi tudi z odpravo sodnih zaostankov, pri tem pa zagotovili, da se bodo od gospodarskih sporov prednostno reševali tisti, pri katerih bi dolgotrajno sojenje povzročilo insolventnost in izgubo delovnih mest.
Povečali bi tudi odgovornosti sodnikov in tožilcev za napačne in prepočasne odločitve. Ključno vlogo pri ocenjevanju dela sodnikov in sodnic bi imeli personalni sveti, oblikovani pri sodiščih.
Več pooblastil za policijo in tožilstvo
Zakon o kazenskem postopku bi spremenili v delu sodne preiskave tako, da bi bila ta bolj učinkovita. Preučili bi možnost, da bi policiji in tožilstvu dodelili več pooblastil na področju pridobivanja dokazov, zagotovili pa bi tudi dosledno uveljavitev načela enakosti pred zakonom, posebno pozornost pa namenili žrtvam kaznivih dejanj in njihovemu položaju v kazenskem postopku.
Na področju migracij koalicijska pogodba predvideva prenos pristojnosti urada za oskrbo in integracijo migrantov na notranje ministrstvo ter spremembo azilne zakonodaje z jasnimi varovalkami za preprečevanje zlorab instituta mednarodne zaščite.
Česa v pogodbi ni in zakaj?
V LMŠ so torej spisali precej splošno koalicijsko pogodbo. Gre za vsebino, o kateri se ideološko pisana šesterica potencialnih partnerjev - v grobem - lahko strinja. Z nekaj izjememi.
V vsakem primeru pa je besedilo daleč od projektne pogodbe, o kateri je Šarec govoril pred usklajevanjem. Tako denimo ni več predvidene finančne revizije ključnega infrastrukturnega projekta odhajajoče vlade – 2. tira. Nič ne piše o usodi podjetja 2 TDK, niti ni definirano, kaj bo s sodelovanjem sosednje Madžarske pri tem. Kar je dosegla Cerarjeva SMC. Še ena ideološka tema, ki so jo raje spravili pod preprogo: javno oz. zasebno šolstvo. Gre za reakcijo na odločitev ustavnega sodišča, ki bi lahko zanetila hud ideološki spor med NSi in SD, a koalicijska pogodba te teme ne naslavlja. Logika: vse za mir med partnerji. 
Iz posameznih strank je že slišati, da z besedilom predloga koalicijske pogodbe še niso povsem zadovoljni, pri ključnih temah naj bi manjkali predvsem zneski, roki in izračuni. Obenem pa je slišati optimizem, da bodo na torkovem srečanju lahko podrobnosti uskladili vsaj v tolikšni meri, da bodo lahko v nadaljevanju tedna predlog obravnavali tudi organi nekaterih strank.
Tako je že za torek zvečer sklican izvršilni odbor NSi, ki pa še ne bo sprejel končne odločitve o morebitnem vstopu stranke v koalicijo. O tem mora namreč odločiti svet stranke, ključno besedo pa bodo imeli, kot so napovedali v stranki, njeni člani na internem referendumu. O aktualnih zadevah, torej gotovo tudi o koalicijskih pogajanjih, bodo v četrtek spregovorili tudi na predsedstvu SD. 
Kdo bi prevzel katero ministrstvo?
Po vsebinski uskladitvi, če bo do nje prišlo, bodo stranke morale zagristi še v kislo jabolko kadrovske slike vlade. O strankarskih željah sicer vseskozi kroži kar nekaj možnosti.
Po poročanju Radia Slovenija bi utegnil predsednik SMC Miro Cerar vendarle dobiti mesto predsednika DZ, predsednik NSi Matej Tonin pa eno od državotvornih ministrstev, verjetno zunanje ali obrambno. Predsednika SD Dejana Židana naj bi zanimal gospodarski resor, predsednica SAB Alenka Bratušek pa bi lahko postala podpredsednica vlade za koordinacijo resorjev za zdravje, delo in finance. NSi bi po tej različici lahko dobila še pravosodnega, SMC infrastrukturnega, SD pa šolskega ali ministra, pristojnega za znanost.
"
https://www.24ur.com/novice/slovenija/predstavniki-morebitne-sarceve-koalicije-na-sestanku-jansa-mi-ne-prehitevamo.html,"Predstavniki morebitne Šarčeve koalicije na sestanku, Janša: Mi ne prehitevamo","Na pogovoru o morebitnem povolilnem povezovanju so se sestali predstavniki LMŠ, SMC, NSi, SAB in DeSUS, da bi se pogovorili o naslednjih korakih. Drugouvrščeni LMŠ sicer že pripravlja osnutek koalicijske pogodbe, SDS pa s pogajanji še čaka, dokler predsednik republike ne podeli mandata za sestavo vlade.","Srečanje je bilo informativne narave, saj so se na njem dogovorili predvsem o načinu srečevanj in usklajevanj v prihodnje. Za skupno mizo so sedli generalni tajniki strank, ki bi lahko oblikovale levosredinsko koalicijo. Kakšna bo dinamika programskih usklajevanj, v katere naj bi vpletli strokovnjake s posameznih področij iz posameznih strank, še ni znano, prav tako ni znano, ali se bodo predstavniki omenjenih strank za skupno mizo znova sestali še ta teden. V LMŠ sicer pripravljajo osnutek koalicijske pogodbe, na podlagi katere bi se stranke usklajevale v prihodnje.
Prvak SDS: 'Mi ne prehitevamo'
Janez Janša je dejal, da koalicijske pogodbe pridejo na vrsto šele, ko se bo predsednik republike odločil, ali in komu bo podelil mandat za sestavo vlade. Dodal je, da so do zdaj opravili že več pogovorov z drugimi stranki, čeprav ni izdal, s katerimi. ""Res pa je, da je samo Nova Slovenija prišla z odprtimi vprašanji, na ta način, da so vedeli, kaj piše v našem programu, mi smo vedeli, kaj piše v njihovem, kje so stične točke in razlike,"" je še povedal.
Janša ocenjuje, da bo pogovor z drugimi strankami s ciljem oblikovanje koalicijske pogodbe možen šele v drugi fazi. Kot je dejal, gre namreč v prvem krogu za testiranje, ali so stranke pripravljene na podpis koalicijske pogodbe in ali imajo ustrezne kadrovske vire za ta mandat, v katerem bo treba voditi tudi svet EU. ""Ni pomembno samo, da nekdo nekaj napiše na papir, za nas je pomembno tudi, ali imajo ljudi, ki so sposobni voditi ne samo ministrstva, ampak tudi ustrezne sestave sveta EU. Če ugotovimo, da takšna pripravljenost obstaja, v naslednji fazi pridejo na vrsto vsebinska usklajevanja,"" je pojasnil.
Pravi, da ima SDS pripravljenih 14 pogajalcev z ekipami in že pripravljen osnutek koalicijske pogodbe, zato lahko ta postopek kar se da hitro izpeljejo.
Prvak stranke, ki je na parlamentarnih volitvah dobila največ glasov, v pogovorih med šestimi strankami, ki jih vodi Šarec, ne vidi nič slabega. ""Če se kakšna dilema odpravi že prej, preden stečejo formalni postopki, pač toliko bolje, bodo ti postopki hitrejši. Če se ugotovi, da nekdo drug lahko sestavi večino prej, ne pa mi, ki smo zmagali na teh volitvah, potem se mi s tem ne bomo niti ukvarjali. Tako da noben pogovor ni odveč.""
"
https://www.24ur.com/novice/slovenija/kako-bi-drugouvrscenemu-sarcu-uspelo-voditi-vlado-sestih-strank-sestih-predsednikov-in-ravno-tolikih-interesov.html,"Kako bi drugouvrščenemu Šarcu uspelo voditi vlado šestih strank, šestih predsednikov in ravno toliko interesov?","Koalicija: ali bo leva ali bo desna, bolj pomembno je, ali bo koalicija za reforme? Čeprav je bil na volitvah drugi, ima Marjan Šarec spisanih 50 strani koalicijske pogodbe, ki jih bo že začel usklajevati s potencialnimi koalicijskimi partnerji, začenja pa se tudi zapletena kadrovska križanka koalicije 5+1 stranka, kot si jo je zamislil Šarec.","
""Mi imamo to pripravljeno. Ampak, ko bomo s partnerji sedli skupaj, bomo določili način dela. Se pravi, mi bi radi, da se to dela skupaj. Če bomo kar nekaj vrgli na mizo in ne odstopili od tega, potem ne bo uspeha,"" pravi predsedenik LMŠ Marjan Šarec.
Predsednica SAB Alenka Bratušek pa na to odgovarja, da pričakujejo osnutek koalicijske pogodbe ter da vedo, kaj so njihove zahteve. ""To je zelo natančna opredelitev zdravstva in ureditev pokojnin,"" pravi Bratuškova.
Več je strank, več interesov je treba uskladiti
A kako uskladiti šest strank v koaliciji? Za primerjavo: v tem mandatu smo imeli tri, pa smo videli, kako je šlo in koliko reform so sprejeli.
Kadrovska in interesna kombinatorika bo res zelo zapletena. Poleg možnega mandatarja Šarca, sta tu še dva nekdanja premierja (Miro Cerar in Bratuškova), vsaj trije kandidati za gospodarskega ministra (Vojmir Urlep, Dejan Židan in Zdravko Počivalšek), gneča bo tudi za prestižen položaj zunanjega ministra.
Tu je še desna Nova Slovenija, ki mora za morebitno sodelovanje z levim političnim taborom najprej prepričati svoje članstvo. V tej luči je zelo pomenljiva tudi izjava staroste slovenske politike Ivana Omana, ki je pred volitvami podprl Mateja Tonina in krščanske demokrate. V soboto se je v pogovoru za nacionalno televizijo zavzel za ""vlado povezovanja, ki bi povezala levo in desno"". Ter dodal, da je dobro, da relativni zmagovalec Janez Janša nima absolutne večine, saj to sili v povezovanje, ne pa v delitve.
Prav o postopku oblikovanja nove vlade pa se bo predsednik države Borut Pahor v sredo pogovarjal z novim predsednikom državnega zbora Toninom.
"
https://www.24ur.com/novice/slovenija/kdo-je-po-izvolitvi-tonina-za-predsednika-dz-blize-sestavi-vlade-janez-jansa-ali-marjan-sarec.html,Kdo je po izvolitvi Tonina za predsednika DZ bliže sestavi vlade: Janez Janša ali Marjan Šarec?,"Ali je zmagovalec volitev Janez Janša po izvolitvi krščanskega demokrata Mateja Tonina za novega predsednika Državnega zbora pol koraka bližje oblikovanju koalicije kot drugouvrščeni Marjan Šarec? Na potezi je zdaj predsednik države Borut Pahor, ki se bo o mandatarstvu najprej pogovarjal s šefom SDS, nato pa kandidaturo podelil tistemu, ki bo zmogel parlamentarno večino.","
"
https://www.24ur.com/novice/slovenija/javno-mnenje-janseva-sds-naskok-pred-sarcevo-listo-po-volitvah-povecala-za-kar-deset-odstotnih-tock.html,Javno mnenje: Janševa SDS naskok pred Šarčevo listo po volitvah povečala za kar deset odstotnih točk,"Vlada Mira Cerarja odhaja s srednje dobrim vtisom. Med strankami po volitvah politične delnice močno rastejo Janševi SDS. Druga z več kot pol nižjo podporo je Šarčeva LMŠ, na tretje mesto je skočila Levica. Na lestvici politikov pa so volitve precej premešale vrstni red.","Vlada Mira Cerarja odhaja s srednje dobrim vtisom. Tri mesece po odstopu predsednika vlade njegovo ekipo, ki opravlja le še tekoče posle podpira nekaj več kot vsak tretji vprašani (36,8 odstotka). Slaba polovica (49,1 odstotka) jih ostaja nezadovoljnih, 14 odstotkov (natančneje - 14,1 odstotka) je neopredeljenih.
Med strankami po volitvah politične delnice močno rastejo Janševi SDS. Če bi bile volitve jutri, bi relativna zmagovalka predčasnih volitev prepričala še več ljudi kot prejšnji mesec - skoraj vsakega četrtega (24,7 odstotka). Druga z več kot pol nižjo podporo je Šarčeva LMŠ, ki jo podpira deset (10,1) odstotkov vprašanih, na tretje mesto je skočila Levica (8,4 odstotka).
Sledijo Židanovi socialni demokrati (8,2 odstotka), Cerarjeva SMC (5,6 odstotka), Toninovi krščanski demokrati (4,6 odstotka) in Jelinčičeva nacionalna stranka (3,8 odstotka). Nad dvema odstotkoma podpore sta še Stranka Alenke Bratušek in Desus.
In še neopredeljeni. Dobrih 13 odstotkov (13,3 odstotka) anketiranih ne ve, katero stranko bi izbrali. Nekaj več kot šest odstotkov (6,4 odstotka) ne bi izbralo nobene, trije odstotki pa niso želeli odgovoriti.
Na lestvici politikov so volitve precej premešale vrstni red. Prvo mesto je tudi tokrat rezervirano za predsednika republike Boruta Pahorja, na drugem mestu je 'zacementirana' evropska komisarka Violeta Bulc.
Na tretje mesto je skočil zdaj že nekdanji predsednik državnega zbora Milan Brglez, za njim je njegov naslednik in prvak NSi Matej Tonin. Šef LMŠ Marjan Šarec se s poskusom sestavljanja koalicije očitno ni proslavil in je zdrsnil na peto mesto. Sledijo še prvak SD Dejan Židan, prvi obraz Levice Luka Mesec, stara-nova poslanke NSi Ljudmila Novak in Alenka Bratušek. Premier v odhodu Miro Cerar je dvanajsti, predsednik SDS Janez Janša štirinajsti, lestvico pa zaključuje Franc Kangler.

"
https://www.24ur.com/novice/slovenija/kdo-bo-12-predsednik-dz-se-bo-ponovilo-leto-2011.html,Novoizvoljeni predsednik DZ Matej Tonin: NSi se bo še naprej pogovarjala z obema stranema,"Novoizvoljeni poslanci osmega sklica državnega zbora so na ustanovni seji za novega predsednika izvolili Mateja Tonina. Predsednik NSi je na tajnem glasovanju dobil 80 glasov, le devet poslancev je glasovalo proti. Tonin izvolitve ne povezuje z vstopom NSi v levosredinsko koalicijo in poudarja, da se bo še naprej pogovarjal z obema stranema.","
Predsednik LMŠ Marjan Šarec je po današnjih usklajevanjih tik pred začetkom ustanovne seje novega sklica DZ pojasnil, da nameravajo za začasnega predsednika DZ predlagali predsednika NSi Mateja Tonina. Njegovo kandidaturo so poleg LMŠ podrpli še v SD, DeSUS, SAB, SMC in NSi, so potrdili v LMŠ. Za izvolitev je Tonin potreboval najmanj 46 poslanskih glasov, dobil pa jih je kar 80. Le devet poslancev je glasovalo proti. 
""Parlament se je v ključnih trenutkih sposoben poenotiti in to je pozitivno sporočilo za slovensko javnost,"" je svojo izvolitev za predsednika DZ komentiral prvak NSi Matej Tonin. Pravi še, da njegova izvolitev še ne pomeni, da to niso nujno obrisi levosredinske koalicije in poudarja, da se bodo v NSi še naprej pogovarjali z obema stranema. Ob tem je povedal, da vsebinskih pogovorov z LMŠ še niso imeli, z Janšovo SDS pa. Vse bo odvisno od uskladitve programov. 
Tonin si kot predsednik DZ želi čim prejšnjega oblikovanja parlamentarnih odborov, zlasti odbora za zunanjo politiko, in sicer zaradi tožbe proti Hrvaški pred sodiščem EU. Nato sledi izvolitev podpredsednikov, Tonin pa se bo potrudil, da bodo kar se da tekoče potekali tudi postopki imenovanja prihodnje vlade.
Postal je dvanajsti predsednik državnega zbora v zgodovini samostojne države. Na to funkcijo stopa dober mesec dni pred svojim 35. rojstnim dnevom. A ni najmlajši predsednik DZ. Še nekaj mesecev mlajši je bil Jožef Školč, ki je leta 1994 na to mesto prišel manj kot mesec dni po svojem 34. rojstnem dnevu.
Prvo sejo novega sklica DZ je do izvolitve predsednika sicer vodil najstarejši poslanec Peter Jožef Česnik (SAB), mandatno-volilno komisijo pa Jože Tanko (SDS).
Šarec, ki se je na nedavnih parlamentarnih volitvah s svojo LMŠ uvrstil na drugo mesto za SDS, je v izjavi za medije pojasnil, da so predlog Toninove kandidature uskladili med omenjenimi strankami potencialne koalicije. ""Seveda pa je do tja še dolga pot,"" je dejal glede oblikovanja koalicije.
Obenem je Šarec, ki bo pod Toninovo kandidaturo prvopodpisani, poudaril, da so usklajeni, da gre za začasen predlog, in izrazil pričakovanje, da bo Tonin z mesta predsednika odstopil, če se bodo tako dogovorili v okviru koalicijskih usklajevanj. Za demokracijo in splošno pojmovanje politike namreč po njegovih besedah ne bi bilo dobro, da se danes prav dolgo ukvarjajo z imenovanjem predsednika DZ.
""Tudi strela lahko danes udari v DZ, vse je možno na tem svetu,"" pa je odgovoril glede možnosti, da se Tonin ne bi želel umakniti. Tonin pred sejo izjave za medije ni dal.
Predsednik SMC Miro Cerar je poudaril, da je zanje bistveno, da naredijo ""prve, odločilne korake v smeri oblikovanja stabilne sredinske koalicije"". Kot je zagotovil, bodo v tem pogledu tudi v prihodnje konstruktivni in ne bodo vztrajali pri predlogih, ki bi rušili takšno soglasje. V minulih dneh sta se kot možna kandidata za predsednika DZ namreč omenjala tudi Miro Cerar in aktualni predsednik DZ Milan Brglez, prav tako poslanec SMC.
Skupna odločitev za podporo Toninu je po besedah Cerarja sicer ""izraz velikega zaupanja"". Tonin namreč zagotavlja, da želi biti le začasni predsednik DZ in da se bo treba, ko bo koalicija nastala, dokončno dogovoriti o tem, ""kako bomo določene vsebine zastopali na določenih položajih"".
Kot je še dodal, so ugotovili, da danes potrebujejo začasnega predsednika, ki bi ga lahko podprli z zadostnim številom glasov. ""S tem tudi nakazujemo obrise neke nove sredinske koalicije,"" je pojasnil. Po današnjem prvem koraku bo Šarec po Cerarjevi oceni lažje usklajeval delo pri formiranju te koalicije.
Poslanec Stranke Alenke Bratušek Marko Bandelli je prav tako napovedal podporo Šarčevemu kandidatu za predsednika DZ. Ta odločitev bo po njegovem mnenju spremljala tudi nadaljnja koalicijska pogajanja. Bandelli se zavzema za sredinsko vlado, ki jo vidi kot edino možnost, v njej pa naj bi ""modrost prevladovala pred individualizmom"".
Pozitivno mnenje o Toninu ima tudi vodja poslanske skupine DeSUS Franc Jurša, ki meni, da bo Tonin kljub mladosti znal voditi DZ ""v času, ki mu je namenjen"". Glede tega, da se Tonin lahko tudi ne umakne z mesta predsednika, pa je dejal, da se Tonin ""sam ne more umakniti, umaknejo ga lahko poslanci"". 
Janša: ""S podporo Toninu rešujemo zagato levice""
Po besedah poslanca NSi Jerneja Vrtovca želijo v stranki s kandidaturo Mateja Tonina za predsednika DZ presekati gordijski vozel, nastal po volitvah. ""Včasih je treba preseči delitve, zlasti ideološke, in pogledati, kaj je dobro za ljudi in državo,"" je pojasnil. Sodelovanje NSi v vladni koaliciji pa je odvisno od dogovorov, je dodal.
Vrtovec je v izjavi za medije ob robu današnje seje povedal, da so se v NSi odločili, da bodo delovali vključevalno, in ne izključevalno, in da bodo dvignili raven razprave. ""Tonin je oseba, ki vključuje in ki lahko presega delitve levo-desno,"" je poudaril Vrtovec. Prepričan je, da bo Tonin dober predsednik DZ in bo to funkcijo opravljal odgovorno in vestno.
Kar se pa tiče nadaljnjega delovanja NSi, pa je po Vrtovčevih navedbah odvisno od nadaljnjih pogajanj. ""Ali bo Nova Slovenija del vladajoče koalicije, ni odvisno od kadrovskega potenciala, kadrovanja, ampak od vsebine koalicijske pogodbe in tega, kar se bomo lahko dogovorili,"" je dejal.
Na vprašanje, ali je NSi po vsebini za zdaj bližje levi ali desni strani, je Vrtovec odgovoril, da se o vsebini še niso začeli pogovarjati z nobeno politično stranko z izjemo določenih tipanj. Obenem je pojasnil, da je njihov gospodarski program zelo jasen in je tudi osnova za njihova pogajanja.
Predsednik NSi Matej Tonin lahko pri kandidaturi za mesto predsednika DZ računa tudi na podporo poslancev SDS. Prvak SDS Janez Janša je na Twitterju ob tem zapisal, da zaenkrat rešujejo ""zagato t. i. levice, ki se je sposobna dogovoriti le o nekom, ki ni njihov"".
Upanje in zaupanje ljudi
Seja se je sicer začela z nagovorom predsednika države Boruta Pahorja. ""Ljudje so nam poverili njihova upanja in zaupanja. Naloženo nam je, da skupaj varujemo in razvijamo našo državo in domovino,"" je dejal in dodal, da je ""naše medsebojno sodelovanje elementarnega pomena za okrepitev zaupanja v demokracijo, državo in politiko"".
Pahor je v nagovoru poslancem dejal, da bodo ""varnost naše države, blaginja njenih ljudi ter ugled Slovenije v svetu zelo odvisni od naše sposobnosti in pripravljenosti za sodelovanje"". ""Izvoljeni smo od ljudi, ki imajo različne poglede. Mi imamo med seboj različne poglede. Nihče nas nima pravice prisiliti, da se odrečemo svojemu mnenju. Vendar pa imamo neko državniško poklicanost, da te razlike spoštujemo in usklajujemo,"" je poudaril.
Opozoril je, da v letošnjem letu čaka njega in DZ nekaj skupnih nalog, prva je oblikovanje nove vlade. Predsednik republike mora najpozneje v 30 dneh po konstituiranju DZ predlagati kandidata za predsednika vlade. A s predlogom ne bo po nepotrebnem odlašal, pač pa bo DZ o tem seznanil takoj, ko bo mogoče, je napovedal.
Ponovil je, da bo v pogovorih z vodji poslanskih skupin preveril, ali v DZ obstaja dovolj načelne podpore, da poveri mandat prvaku največje parlamentarne stranke Janezu Janši. V tem primeru bo v začetku julija podpisal predlog njegove kandidature za mandatarja in ga uradno poslal v DZ. Če pa bo ugotovil, da potrebno parlamentarno večino uživa kdo drug, bi Janšo znova povabil na razgovor, saj ga je ta že obvestil, da v tem primeru mandata ne bi sprejel.
Po pričakovanjih bi lahko v najboljšem primeru dobili vlado konec avgusta, kar pomeni, da bo med dvema vladama s polnimi pooblastili preteklo pol leta. V tem času so se po Pahorjevih navedbah nakopičila vprašanja, ki čakajo na rešitve. ""Zato je jasno, da bi bila čimprejšnja izvolitev nove vlade za Slovenijo koristna in spodbudna,"" je dejal in pristavil, da je postopek oblikovanja vlade vedno zahteven in zapleten. Zato se trudi, da bi bil vsaj čim bolj transparenten in predvidljiv.
Položaj predsednika DZ tradicionalno del koalicijskih preigravanj
Državni zbor je od njegove ustanovitve decembra 1992 vodilo enajst predsednikov, ki so se izmenjali v sedmih parlamentarnih mandatih. Najkrajši čas sta na stolčku predsednika DZ sedela Feri Horvat in Ljubo Germič, ki sta najvišji zakonodajni organ vodila le dobre tri mesece.
Predsednik DZ je po protokolu drugi najpomembnejši človek v državi. Izvoljen z večino glasov vseh poslancev predstavlja najvišje državno zakonodajno telo in vodi njegovo delo. Položaj velja za prestižnega med političnimi, zato je bil tudi vedno del koalicijskih usklajevanj.
Po prvih volitvah v DZ leta 1992 je položaj sicer zasedel Herman Rigelnik iz največje vladne stranke LDS, po letu 1996 pa se je vzpostavila praksa, da to mesto zasede druga največja koalicijska stranka. Tedaj je pripadlo Janezu Podobniku iz SLS, ki je vstopil v vlado pod vodstvom LDS.
Po letu 2000 je vlado znova sestavljal LDS, mesto predsednika DZ pa je dobila druga največja koalicijska stranka ZLSD (danes SD). Večji del mandata jo je zasedal Borut Pahor, ki je tudi edini, ki je zasedal vse tri predsedniške funkcije v državi – bil je tudi predsednik vlade, danes pa je predsednik republike. Tudi ko je po volitvah leta 2008 vlado sestavljal SD, je položaj predsednika DZ prepustil koalicijskemu partnerju Zares s Pavlom Gantarjem.
Leta 2004, ko je na volitvah zmagal SDS, pa je ta stranka prevzela tako vodenje vlade kot DZ. Prvi med poslanci je postal France Cukjati.
Enako je bilo pred štirimi leti, čeprav je tudi takrat kazalo drugače. Kandidaturo je namreč sprva napovedal predsednik DeSUS Karl Erjavec, a si je nato premislil. Med razlogi je tedaj navajal negotovost pri sestavi nove koalicije in razdelitve ključnih funkcij. Predsednik DZ je nato postal Milan Brglez iz na volitvah zmagovite SMC.
Najbolj se je zapletalo leta 2011
Najbolj pestra pa je bila ustanovna seja DZ po volitvah 2011. V prvem in drugem krogu je sicer kandidiral Borut Pahor (SD). Poleg SD sta ga podprli še stranki SLS in NSi, poslanci DeSUS pa so glasovali po svoji vesti. Zmagovalka na volitvah – Pozitivna Slovenija – pa je kandidirala s svojo poslanko Mašo Kociper, a v obeh poskusih glasovanja pri podpori ostala osamljena. Poslanci SDS medtem v prvih dveh glasovanjih niso podprli nobenega kandidata. V tretjem krogu pa se je zgodil premik. Pahor ni več kandidiral, v SD pa so se odločili, da bodo podprli Kociprovo, kar pa še vedno ni bilo dovolj. Predsednik Liste Virant Gregor Virant in predsednik DeSUS Karl Erjavec sta, zgrožena nad dogajanjem, ugotovila, da je najbolje, da najdejo neki dogovor, ki bi omogočil konstituiranje DZ. Zato je v kandidaturo vstopil Virant, ki je dobil podporo ad hoc koalicije Liste Virant, SDS, SLS, DeSUS in NSi. Ravno ta koalicija pa je nato po neuspelem poskusu predsednika PS Zorana Jankovića oblikovala vlado, ki jo je vodil predsednik SDS Janez Janša. Po razpadu vladne koalicije je vlado oblikovala PS z Alenko Bratušek, mesto predsednika DZ pa je znova dobila druga največja koalicijska stranka SD.
Položaj predsednika parlamenta časten, a tudi zelo dobro plačan
Predsednik DZ sicer po poslovniku predstavlja državni zbor, sklicuje in vodi seje državnega zbora, podpisuje zakone in druge akte, ki jih sprejme DZ, skrbi za uresničevanje z ustavo, z zakonom in s tem poslovnikom določenih razmerij z državnim svetom, s predsednikom republike, z vlado in drugimi državnimi organi, skrbi za sodelovanje s predstavniškimi organi drugih držav, z mednarodnimi parlamentarnimi institucijami ter z mednarodnimi organi in organizacijami, skrbi za izvajanje poslovnika, dodeljuje zadeve v obravnavo delovnim telesom, odloča o sporih glede pristojnosti med delovnimi telesi in odloča o službenih poteh poslancev v tujino, če za takšno odločitev ni pristojno nobeno delovno telo. Predsednik DZ pa je uvrščen v najvišji, 65. plačni razred in mu pripada plača v višini 5419 evrov bruto.
"
https://www.24ur.com/novice/slovenija/jansa-in-sarec-brez-policijskega-varovanja.html,Janša in Šarec brez policijskega varovanja,"Do uradnega imenovanja za mandatarsko funkcijo ne Janez Janša in ne Marjan Šarec nimata statusa, ki bi jima nudil policijsko varovanje. To je zagotovoljeno le kandidatom za predsednika države. Zmagovalci državnozborskih volitev niso varovani, dokler ne dobijo mandata za sestavo vlade. Predsednika vlade pa varujejo še eno leto po prenehanju funkcije.","
"
https://www.24ur.com/novice/slovenija/vrocica-pred-prvo-sejo-novega-drzavnega-zbora-narasca-kdo-bo-zasedel-kateri-polozaj.html,Vročica pred prvo sejo novega Državnega zbora narašča: kdo bo zasedel kateri položaj,"Kadrovska kupčkanja, kdo bi zasedel kateri vplivni položaj v novi sestavi vlade in parlamenta, ne pojenjajo. Cerarjeva SMC bo vztrajala s predlogom, da odhajajoči predsednik vlade postane novi predsednik DZ. Kakšne so možnosti, da ta predlog uspe? Na drugi strani pa zmagovalec volitev Janša že pili koalicijsko pogodbo - kar dve uri sta namreč na to temo sedela s predsednikom NSi Matejem Toninom.","Vodstvi politično sorodnih strank z 'desne' sta se podrobno sprehodili skozi koalicijsko pogodbo SDS in našteli kar precej skupnih točk, a kakšnega dokončnega politična zavezništva še nista sklenili.
Janez Janša tudi danes ni komentiral, ali bo morda v petek za novega šefa parlamenta predlagal kakšnega kandidata morebitne svoje koalicije.
Na drugi strani Miro Cerar ostaja resen pretendent za to isto funkcijo. SMC ga za to ne bo predlagala sama, saj bi tako enostavno tvegali, da bi ob morebitnih premalo glasovih dobesedno uničili svojega kandidata. Tako pričakujejo, da ga bo za to funkcio predlagala LMŠ in mu tudi zagotovila potrebnih 46 glasov za izvolitev, sicer bodo v SMC to razumeli kot nezaupnico stranki. O morebitnem skupnem kandidatu levih strank bo sicer odločitev menda padla v četrtek, po dodatnih pogovorih predsednikov strank.
Dejan Židan pa je ob omembi imena Mira Cerarja namignil, da bi morda veljajo poiskati še kakšno drugo ime iz levih strank, ki bi Marjanu Šarcu olajšalo sestavljanje koalicije - neuradno imajo sami pri tem v mislih aktualnega predsednika DZ Milana Brgleza.
"
https://www.24ur.com/novice/dejstva/3-500-evrov-nadomestila-mesecno-za-nekdanje-poslance-brez-sluzbe.html,3500 evrov nadomestila mesečno za nekdanje poslance brez službe,"54 poslancev že od začetka prihodnjega tedna več ne bo sedlo v klopi državnega zbora. Preverili smo, kdo vse sploh lahko izkoristi pravico do poslanskega nadomestila, kdo ne in zakaj je včasih bolje biti tiho.","Nekateri so prejemanje nadomestila že naznanili, drugi prejemanje na družbenih omrežjih in v medijih obsojajo, tretji molčijo. Že kmalu pa bo jasno, kdo bo prejemal koliko. Iz poslanskih vrst se poslavlja tudi Bojan Dobovšek, ki je z novoustanovljeno Dobro Državo prepričal 1,52 odstotka volivcev. S tem rezultatom je stranko za več tisočakov mesečno preskrbel do vnovičnih volitev.
Na Fakulteti za varnostne vede Univerze v Mariboru so potrdili, da se Bojan Dobovšek po koncu poslanskega mandata vrača v akademske vrste. Pojasnili so, da v njegovem primeru pravno formalno ne gre za ponovno zaposlitev, temveč za ponovno aktivacijo delovnega razmerja, ki je bilo v času poslanskega mandata v mirovanju na podlagi suspenza pogodbe o zaposlitvi. Kar pomeni, da Dobovšek pravice do poslanskega nadomestila ne bo izkoristil, saj mu ta niti ne pripada.
Pravica do nadomestila
Pravico do nadomestila plače ureja Zakon o poslancih. Nadomestilo tako pripada poslancem, ki jim je prenehal mandat in iz objektivnih razlogov – kot so denimo vnovične volitve – ne morejo nadaljevati prejšnjega dela ali dobiti druge ustrezne zaposlitve ter ne izpolnjujejo minimalnih pogojev za upokojitev.
Do nadomestila v višini 80 odstotkov zadnje plače, ki jo je poslanec prejemal, ko je opravljal funkcijo, je upravičen najdlje šest mesecev od prenehanja mandata, ki pa se lahko podaljša do izpolnitve pogojev za upokojitev, vendar največ za še šest mesecev. V nekoliko boljšem položaju so tisti, ki so funkcijo poslanca opravljali že pred iztekajočim se mandatom. Za vsak prejšnji zaporedni mandat imajo pravico do dodatnega trimesečnega nadomestila plače, vendar ne več kot šest mesecev skupaj. Skupaj lahko torej poslanec nadomestilo prejema najdlje 18 mesecev.
Kdo te pravice nima?
Če, denimo, po vseh zakonsko določenih poskusih v roku šestih mesecev ne dobimo nove vlade, bo predsednik države Borut Pahor razpustil državni zbor in razpisal nove volitve, novoizvoljeni poslanci pa ne bodo imeli pravice do nadomestila plače. Podobno velja, kot smo na primeru Bojana Dobovška pojasnili uvodoma, tudi za poslance, ki so bili do potrditve mandata v delovnem razmerju in jim pravice ter obveznosti iz tega delovnega razmerja na podlagi sporazuma z delodajalcem mirujejo.
Višina nadomestila
Višina poslanskega nadomestila je določena v višini 80 odstotkov zadnje plače, ki jo je poslanec prejemal, ko je opravljal funkcijo. Če za izhodišče vzamemo povprečno aprilsko plačo v višini 4.364,86 evra, ugotovimo, da bi poslanec s sicer povprečno poslansko plačo prejemal nadomestilo v višini 3.491,89 evra.
Čas prejemanja nadomestila se poslancu, ki mu je prenehal mandat, šteje tudi v delovno dobo. V tem času je socialno zavarovan po predpisih, ki urejajo socialno zavarovanje oseb v delovnem razmerju, ob upokojitvi pa mu pripada pravica do odpravnine.
Poslanec, ki prejema nadomestilo, pa ni upravičen do regresa za letni dopust, nadomestila za ločeno življenje, mesečnega pavšala za pokrivanje stroškov za opravljanje funkcije poslanca v volilni enoti in podobno.
Dobovšek na fakulteto, Bizjak Mlakarjeva bo spet aktuarka, Gorenak bo pisal, Čuš na lokalne volitve
Podobno kot Dobovšek se na svoje staro delovno mesto po dveh mandatih vrača tudi nekdanja ministrica za kulturo in poslanka Julijana Bizjak Mlakar. Dan po izteku poslanskega mandata bo ponovno postala pooblaščena aktuarka na Agenciji za zavarovalni nadzor. Dolgoletni poslanec SDS Vinko Gorenak je za našo televizijo povedal, da je načrtno kandidiral v Celju, zanj neizvoljivem okraju, saj odhaja v pokoj pisat knjige. Nad izidom volitev je bolj razočaran še en nekdanji poslanec SDS, nazadnje samostojni, ki je parlamentarni prag želel prestopiti s stranko Zelenih. Andrej Čuš je začasno prejemanje nadomestila že napovedal, hkrati pa nakazal kandidaturo na lokalnih volitvah.
Seznam poslank in poslancev, ki so prejemali nadomestilo plače po prenehanju poslanskega mandata v mandatnem obdobju 2011–2014, si lahko ogledate tukaj.
Preberite še:
Novi in stari štirje 'enoprocentniki' - največ bo dobil SLS, dobrih 8 tisočakov, najmanj Zeleni Slovenije slabih šest tisočakov na mesec
"
https://www.24ur.com/novice/slovenija/intelektualci-stranke-pozivajo-k-oblikovanju-levosredinske-koalicije.html,"Intelektualci stranke pozivajo k oblikovanju levosredinske koalicije, Jelinčič pravi, da je to 'koalicija sama zase'","V izjavi, ki jo je podpisalo 28 intelektualcev, pozivajo k oblikovanju levosredinske koalicije. Menijo namreč, da v našem proporcionalnem volilnem sistemu mandat za sestavo vlade ne pripada avtomatično zmagovalni stranki, ampak tisti, ki je sposobna stranke med seboj povezati in sestaviti vlado. Jelinčič pa o levosredinski koaliciji meni, da ne bi naredila dovolj za Slovenijo.","V izjavi, ki jo je podpisalo 28 intelektualcev, so zapisali, da nobena v parlament uvrščena stranka nima ne formalne ne moralne zaveze vstopiti v koalicijo z največjo stranko, ""še zlasti če deluje v nasprotju z njenimi temeljnimi načeli ali celo v nasprotju s temeljnimi načeli demokracije"". Pri izbiri partnerstva je stranka zavezana samo svojim volivkam in volivcem ter svojemu programu, še pišejo.
Intelektualci svarijo tudi pred ponovnimi volitvami, ki bi volivke in volivce ""spet potisnile nazaj v taktično glasovanje onkraj izbire vsebinskih razlik, da bi avtoritarnim političnim formacijam preprečili pot na oblast"". V izjavi tako apelirajo na stranke SMC, LMŠ, SD, Levico, Stranko Alenke Bratušek in DeSUS, naj oblikujejo koalicijsko vlado.
""Seveda bo takšna koalicija zahtevna, kot je zahtevna demokracija sama po sebi. Od koalicijskih partnerjev bo zahtevala veliko politične modrosti - a koalicija s politiko nestrpnosti, izključevanja, laži in ščuvanja bi pomenila zgodovinski poraz mlade demokracije ter verjetni poraz in odhod na smetišče politične zgodovine tistih strank, ki bi obrnile hrbet svojim volivkam in volivcem,"" so zapisali.
Podpisniki izjave so:
dr. Metka Mencin Čeplak, dr. Božo Repe, dr. Vlado Miheljak, dr. Peter Klepec, dr. Marko Milosavljević, dr. Milica Antič Gaber, dr. Marta Verginella, dr. Rajko Muršič, dr. Zdenko Kodelja, dr. Darko Štrajn, dr. Boris Vezjak, dr. Tanja Rener, dr. Rudi Rizman, dr. Svetlana Slapšak, dr. Igor Ž. Žagar, dr. Niko Toš, dr. Urša Opara Krašovec, mag. Sabina Autor, dr. Miha Fošnarič, dr. Barbara Rajgelj, dr. Marjan Šimenc, dr. Jože Pirjevec, dr. Darja Zaviršek, dr. Renata Šribar, dr. Karmen Klavžar, dr. Božidar Flajšman, dr. Valerija Vendramin in dr. Gorazd Kovačič.
Jelinčič o nastajanju levosredinske koalicije: ""Tudi kometi prihajajo, pa ne vemo, kaj bo s tem.""
Predsednik drugouvrščene stranke LMŠ se je sestal še s predsednikom SNS Zmagom Jelinčičem. Jelinčič meni, da imata veliko skupnih točk, saj želita Sloveniji oba pomagati. Povedal je, da sta se s Šarcem pogovarjala predvsem o oblikovanju vlade in reševanjem Slovenije, ki da je ’v težkih škripcih’.
Na vprašanje, ali bo podprl kandidata za predsednika DZ, ki ga bo predlagala levosredinska koalicija, je odgovoril, da takšne koalicije še ni. Po opombi, da je ta koalicija v nastajanju, pa je odvrnil: ""Tudi kometi prihajajo, pa ne vemo, kaj bo s tem."" Jelinčič meni, da bi bila levosredinska koalicija predvsem koalicija sama zase, češ, da večina strank razmišlja samo o dobrobiti zase in ne o tem, kaj dobrega narediti za Slovenijo.
Tudi Marjan Šarec je dejal, da bo treba najprej konstituirati DZ in dodal, da se z imenovanjem predsednika DZ nikamor ne mudi. ""Če bo volja, bomo predsednika izvolili že na prvi seji, če pa ne bo volje, potem pa pač na silo nič ne gre,"" je dejal, a obenem pritrdil, da bo sam naredil vse, da do tega pride. Po njegovih besedah tako tudi še ni padla odločitev, ali bo za predsednika DZ podprl kandidata SD ali SMC, saj da je to še prezgodaj. Napovedal pa je, da se bo do petka še marsikaj dogajalo. Povedal je, da predstavnikov strank, ki so izrazile pripravljenost za sodelovanje v levosredinski vladi pod njegovim vodstvom, za skupno mizo še ni povabil.
Dodaja, da med njim in predsednikom SMC, Mirom Cerarjem, ni prišlo do šumov v komunikaciji ter da pogovori ves čas tečejo. Hkrati pa poudarja neformalnost dosedanjih pogovorov in da se šele v petek, ko se bo konstituiral državni zbor, začne pravo sestavljanje koalicije in pogovarjanje o ministrskih mestih.
Zmaga Jelinčiča sicer še vedno zanima položaj ministra za kulturo, saj meni, da se na tem področju lahko veliko naredi.
Šarec se je dotaknil tudi vprašanja, če bi morala odločitev o tožbi proti Hrvaški zaradi neupoštevanja arbitražne razsodbe o meji sprejeti sedanja vlada v odhajanju ali nova vlada. ""Kar je treba narediti, seveda ne more čakati na naslednjo vlado,"" je dejal. Ponovil je, da bi morala evropska komisija v tem primeru narediti več in da tu ne gre za to, da bi se postavila na slovensko ali hrvaško stran, ampak na stran vladavine prava.
"
https://www.24ur.com/novice/dejstva/eurobarometer-slovenci-bolj-kot-domaci-vladi-zaupamo-eu.html,Eurobarometer: Slovenci bolj kot domači vladi zaupamo EU,"Zaupanje v Evropsko unijo ostaja večje kot zaupanje v nacionalne vlade ali parlamente, tudi v Sloveniji. Preverite, s kakšnimi izzivi se sooča EU in katere so tiste pobude, ki so jih prebivalci prepoznali kot najkoristnejše.","Eurobarometer leto dni pred evropskimi volitvami kaže, da se zaupanje v EU in optimizem glede prihodnosti med Evropejci dviguje.
Polovica Evropejcev ima še naprej pozitivno mnenje o stanju evropskega gospodarstva, kar je najboljši rezultat od leta 2007. V 25 državah članicah večina vprašanih meni, da je stanje evropskega gospodarstva dobro. Prvič od pomladi 2007 pa je pozitivno mnenje o stanju nacionalnega gospodarstva prevladalo nad negativnim, čeprav so med državami velike razlike. Na rekordno visoki ravni je tudi podpora ekonomski in monetarni uniji ter evru.
Zaupanje v EU se povečuje in znaša 42 odstotkov. Od jeseni 2017 se je okrepilo v 19 državah, zlasti na Portugalskem in v Sloveniji, kjer se je povečalo za 6 odstotnih točk. 40 odstotkov Evropejcev ima tako pozitivno predstavo o EU, zaupanje v EU pa ostaja večje kot zaupanje v nacionalne vlade ali parlamente. Večina Evropejcev, natančneje 58 odstotkov,  je tudi optimistična glede prihodnosti EU, kar velja za vse države EU razen za Grčijo in Združeno kraljestvo. Po mnenju 58 odstotkov oziroma 54 odstotkov Evropejcev sta prosti pretok oseb, blaga in storitev znotraj EU in mir med državami članicami EU dva najbolj pozitivna dosežka EU.
Na nacionalni ravni so glavna vprašanja povezana z brezposelnostjo, zdravjem in socialno varnostjo ter priseljevanjem. Evropejci so močno podporo izkazali tudi prednostnim nalogam Evropske komisije, kot sta prosti pretok ter skupna obrambna in varnostna politika. V primerjavi z letom 2014 več državljanov meni, da imajo koristi od ključnih pobud EU.

"
https://www.24ur.com/novice/slovenija/pred-ustavnovno-sejo-se-bodo-sestali-vodje-novih-poslanskih-skupin.html,"Cerar zavrnil poročanja, da SMC sodelovanje v koaliciji pogojuje z imenovanjem predsednika DZ","Začasni vodje poslanskih skupin so se dogovorili o poteku ustanovne seje DZ. Na njej naj bi volili novega predsednika DZ, a je možnost, da bi ga dejansko izvolili, precej majhna. Nadaljujejo se tudi pogovori o koalicijskem povezovanju. Šarec se je srečal s koordinatorjem Levice Luko Mescem, Janša pa je poklical vodjo poslancev SD Matjaža Hana.","Kot je po sestanku v izjavi za medije pojasnil dosedanji predsednik DZ Milan Brglez, so se dogovorili o ustanovni seji, ki bo vsebovala tri obvezne točke: izvolitev predsednika in podpredsednika mandatno-volilne komisije, potrditev mandatov ter volitve predsednika DZ. Določili so tudi sedežni red v parlamentarni dvorani, pri čemer po Brglezovih besedah ni bilo nobenih težav, čeprav pred sestankom popolnega sporazuma med poslanskimi skupinami ni bilo.
Težave se kažejo pri izvolitvi novega predsednika DZ
Se pa težave nakazujejo pri najpomembnejši točki dnevnega reda petkove seje, torej izvolitvi novega predsednika. Sodeč po izjavah začasnih vodij poslanskih skupin je malo verjetno, da bi pogovori o morebitnem koalicijskem sodelovanju pripeljali do točke, da bi DZ lahko izvolil novega predsednika.
Tudi o imenih morebitnih kandidatov v strankah molčijo.
Konkretno se Šarec še ni opredelil do tega, koga bodo podprli za predsednika DZ na ustanovni seji DZ. Kdo bo zasedel predsedniško mesto v DZ, je bilo običajno vezano na rezultat na volitvah, je dejal Šarec, a dodal, da je vse stvar dogovorov, ""nič ni dokončnega, nihče ni zaprl vrat"", do petka pa je še kar nekaj dni.
Ponovil pa je, da LMŠ kot stranka ne bo predlagala svojega kandidata za predsednika DZ.
Vodja poslancev SD Matjaž Han je pojasnil, da sami imena nimajo, sicer pa ""karkoli bi povedal, bi povedal preveč"", saj je vse stvar dogovorov in pogovorov, ki se bodo še odvijali po petka. Je pa po njegovem mnenju tudi mogoče, da v petek ustanovno sejo prekinejo in z odločanjem o novem predsedniku počakajo še nekaj dni.
Tudi po mnenju začasnega vodje poslancev NSi Mateja Tonina obstaja velika verjetnost, da predsednika DZ v petek ne bodo izvolili. Ker dogovora o prihodnji koaliciji še ni, ima Tonin občutek, da nihče izmed kandidatov ne bo izvoljen. Predsednik NSi sicer ne izključuje možnosti, da bi tudi sam kandidiral za to funkcijo.
Nekoliko bolj optimistični so v SMC, saj po mnenju začasnega vodje Igorja Zorčiča obstaja možnost, da bi po dodatnih pogovorih v tem tednu vendarle oblikovali predlog skupnega kandidata. Če bo to predsednik SMC Miro Cerar, bo po Zorčičevih besedah skupen kandidat morebitne levosredinske koalicije. Možnost, da bi Cerarja kot kandidata predlagala SDS, pa po Zorčičevih besedah ni realna.
V Stranki Alenke Bratušek pa po besedah začasnega vodje poslanske skupine Marka Bandellija pričakujejo, da bo kandidata za predsednika DZ predlagala LMŠ. Kandidata te stranke bi tudi sami podprli, čeprav tudi Bandelli pričakuje, da bi v petek izvoljeni predsednik DZ funkcijo opravljal le začasno. Kandidata SDS pa po njegovih besedah ne bi podprli.
Takšnega kandidata ne bi podprli niti v Levici, je napovedal začasni vodja poslanske skupine Matej T. Vatovec, je pa večja verjetnost, da bi podprli kandidata iz drugih strank. Zmago Jelinčič (SNS) pa pravi, da se bodo zelo težko odločili o podpori kandidatu za predsednika, saj meni, da bodo vsaj trije ali štirje kandidati, ki se bodo med seboj prerivali.
Vodja poslanske skupine DeSUS Franc Jurša je prepričan, da bi morala imeti glavno besedo pri izvolitvi predsednika DZ največja poslanska skupina kot relativna zmagovalka volitev. Če ji to ne bo uspelo, pa pride na vrsto druga največja, je dodal.
Predstavnika SDS in LMŠ po današnjem sestanku pri Brglezu nista dala izjav.
Položaj naj bi si želel Miro Cerar
Neuradno se sicer omenja, da si položaj predsednika državnega zbora želi dosedanji premier Miro Cerar.
Cerar je danes potrdil, da je SMC ""izrazila namen, da bi ga predlagala za mesto predsednika DZ, to je pa tudi vse"". S tem je zavrnil poročanja v medijih, da SMC svoje sodelovanje v koaliciji, ki bi jo vodila LMŠ, pogojuje s tem imenovanjem ter z dodelitvijo nekaterih ministrskih mest SMC.
Cerar je na novinarski konferenci, namenjeni sicer odzivu na ravnanje Evropske komisije glede izvrševanja arbitražne sodbe, dejal, da številne informacije, objavljene v medijih, niso točne.
Med drugim je znova ponovil, da s SDS stranka, ki jo vodi, ne bo sodelovala v koaliciji. To je povedal v informativnem pogovoru po telefonu tudi prvaku SDS Janezu Janši, ki ga je po volitvah zanimalo, kakšno je stališče SMC. ""Do danes pa od Janše nisem dobil nobenega predloga glede koalicijskega sporazuma ali resorjev,"" je zatrdil.
Kot je dejal, SMC podpira oblikovanje levosredinske vlade ""in zdaj, ko je znano, da želi to vlado sestaviti Marjan Šarec, smo mu dali polno podporo, da to stori in smo pripravljeni z njim v tej levosredinski vladi sodelovati. Pričakujem pa, da bo Šarec dal na mizo predlog koalicijskega sporazuma in da se bomo začeli pogovarjati o vsebinah in seveda o resorjih,"" je dejal Cerar.
Ob tem je dejal, da se mora skupina strank, ki želi tvoriti koalicijo, dogovoriti tudi o predsedniku DZ, ta proces pa da mora voditi Marjan Šarec. ""Pustimo času čas,"" je dodal.
Kdo bi torej lahko postal nov predsednik parlamenta?
Kot je poročal naš novinar Anže Božič je možnosti in interesov, kdo bo postal novi predsednik DZ skoraj toliko, kot je strank v parlamentu. Prva je Miro Cerar, za katerega bi bila to najbolj elegantna pot za odhod s premierske funkcije. Pri čemer ni nepomembno, kdo bi ga predlagal. Če ga predlaga Janševa SDS, predlog pade. Če ga predlaga Šarec, pa imajo težave v SD, kjer bi na položaj radi predlagali ali dosedanjega podpredsednika Matjaža Nemca ali prvaka stranke Dejana Židana. Tu je še Matej Tonin, ki bi ga prav tako lahko predlagali bodisi levi ali desni. Tudi on interesa za položaj danes ni skrival. Toda, vsak predsednik vlade si prvake strank želi v vladi, sicer je ta šibkejša. Možna, a malo verjetna, je tudi rešitev nekakšnega začasnega predsednika parlamenta, a je med strankami premalo zaupanja, da bi v tem primeru lahko izglasovali novega.
Državni zbor bo konstituiran, ko bo potrjena več kot polovica poslanskih mandatov, torej najmanj 46. S tem tudi preneha mandat prejšnjega sklica parlamenta.
Če poslanci v petek novega predsednika parlamenta ne bodo izvolili, bo dolžnosti predsednika začasno opravljal najstarejši poslanec Peter Jožef Česnik iz Stranke Alenke Bratušek, ki bo vodil tudi ustanovno sejo. V tem primeru bi vodil slavnostno sejo DZ pred dnevom državnosti, ki bo v nedeljo, na njej pa bi imel slavnostni govor.
Na današnjem sestanku so se vodje poslanskih skupin tudi dogovorili, kakšna bo sestava mandatno-volilne komisije, ki ima pomembno vlogi na ustanovni seji DZ. Mesto predsednika bo vsaj začasno pripadlo največji poslanski skupini, torej SDS, kandidat za to funkcijo pa bo dosedanji vodja poslanske skupine SDS Jože Tanko.
Nadaljujejo se pogajanja o novi vladni koaliciji 
Vprašanje kandidata za funkcijo predsednika DZ je tesno povezano z obrisi prihodnje koalicije, ki je v tem trenutku še precejšnja neznanka. Pogovori o morebitnem sodelovanju sicer potekajo ves čas, kar so potrdili tudi začasni vodje poslanskih skupin.
"
https://www.24ur.com/novice/slovenija/pahor-bo-sklical-ustanovno-sejo-dz-desus-o-usodi-erjavca.html,"Karl Erjavec ostaja šef DeSUS: podprla sta ga tako izvršni odbor, kot tudi svet stranke","Svet DeSUS je odločil o usodi predsednika stranke Karla Erjavca, ki je po slabem volilnem rezultatu ponudil odstop. Ožje vodstvo stranke ga je po pričakovanjih podprlo z 12 glasovi za in dvema proti. Prav tako mu je obstanek na položaju omogočil svet stranke - podprlo ga je 44 od 57 prisotnih članov sveta.","Svet DeSUS danes ni sprejel odstopa predsednika stranke Karla Erjavca, ki ga je ta ponudil zaradi slabega rezultata na minulih državnozborskih volitvah. Erjavčev obstanek na čelu stranke je podprlo 44 od 57 prisotnih članov sveta. S tem pa je jasno tudi, da DeSUS ne bo vstopila v desnosredinsko vlado.
Erjavec je v izjavi za medije po seji sveta ocenil, da je visoka podpora sveta in pred tem izvršnega odbora dobra popotnica za nadaljnje delo v stranki. ""S tako popotnico lahko še naprej uspešno in učinkovito vodim stranko. Mislim, da gre lahko stranka sedaj s svežim elanom proti novim izzivom, ki jih v tem obdobju ne bo zmanjkalo,"" je dejal.
Spomnil je, da so pred njimi priprave na novembrske lokalne volitve, še pred tem pa dogovori o novi vladni koaliciji. Ob tem je znova zatrdil, da je stranka DeSUS pripravljena sodelovati v levosredinski vladi, nikakor pa ne v desnosredinski. ""Bodo pa pogajanja naporna,"" je priznal.
""Zna se zgoditi, da bo na koncu manjšinska vlada,"" je povedal prvak DeSUS. Sam ne verjame, da bi v levosredinsko koalicijo vstopila NSi. O Levici pa je dejal, da imajo ""nekatere zelo specifične zahteve"" glede odstranitve ograje na meji, zmanjšanja sredstev za obrambo in izstopa iz Nata. ""Težko rečem, ali se bodo odrekli svojim standardom, ki so jih postavili v času volilne kampanje,"" je povedal. Je pa po njegovih besedah ena od možnosti ta, da bi Levica podprla manjšinsko vlado.
Prav tako bo, kot kaže, naporno tudi delo v koaliciji, ne glede na to, kakšna bo. Še posebej, ker so pred novo vlado naloge, o katerih se bo treba usklajevati z velikim številom strank, je spomnil Erjavec in med drugim izpostavil pogajanja s sindikati javnega sektorja in odločitev o lastništvu NLB.
Ocenil, da je bila Cerarjeva vlada uspešna
O prihodnjem predsedniku DZ pa je dodal, da je nepisano pravilo, da kandidata ponudi druga najmočnejša stranka koalicije. Predsednik SMC Miro Cerar ima za to vse kvalifikacije, težava pa bi bila v tem, da SMC ni drugouvrščena med strankami morebitne levosredinske koalicije, je pojasnil. Poleg tega bi po njegovih besedah morali predsedniki strank biti tudi člani vlade.
Erjavec je danes sicer ocenil, da je vlada v odhajanju dosegla dobre rezultate. ""Mislim, da bodo ljudje šele čez čas spoznali, kako dobra in uspešna je bila vlada Mira Cerarja,"" je dejal. Ob vprašanju o njegovih kritikah do Cerarja v predvolilni kampanji pa je pojasnil, da je bil kritičen predvsem do Cerarjevega presenetljivega odstopa.
Erjavcu se zdi tudi zanimivo, da so na zadnjih volitvah največ izgubili ravno v SMC in DeSUS, ""ki smo bili tvorci uspešne vlade"".
Še vedno je sicer prepričan, da bi bil izplen volitev drugačen, če bi v tako imenovani levi blok, ki ga je pred volitvami sklenil z ljubljanskim županom Zoranom Jankovićem, vstopila še kakšna stranka. Ob tem pa je bil ravno ta podpis eden pogosteje omenjanih očitkov Erjavcu pred današnjim glasovanjem o njegovem odstopu, saj so nekateri v stranki ocenjevali, da jim ni prinesel potrebnih glasov.
Če bi bilo glasovanje tajno, naj bi bilo možnosti za Erjavčevo slovo nekoliko več
Kljub njegovemu obstanku pa naj bi bili na terenu s šefom stranke manj zadovoljni. Večinsko mnenje sveta stranke je bilo tako manj predvidljivo kot glasovanje izvršnega odbora. Svet stranke sestavlja namreč 64 članov, med njimi pa so poleg vodilnih funkcionarjev tudi predsedniki pokrajinskih odborov, večino pa predstavljajo na kongresu izvoljeni člani iz teritorialnih organizacij stranke.
Še pred glasovanjem je bilo tako slišati, da bi bil rezultat lahko odvisen tudi od tega, ali bo glasovanje javno ali tajno in, da se Erjavcu stolček, ki ga zaseda že od leta 2005, lahko dejansko zamaje le, če bo glasovanje na seji sveta stranke tajno.
A Erjavec je prepričan, da bi bil rezultat isti, kot je bil sedaj, ko so glasovali javno. Zaradi visoke podpore pa tudi ne vidi nobenega smisla v sklicevanju kakšnega izrednega volilnega kongresa stranke, vsaj ne do konca leta.
Iz stranke je bilo že pred današnjo razpravo prav tako slišati, da je treba razčistiti, kaj točno je krivo za slab volilni izid in kolikšna je odgovornost Erjavca. Po drugi strani pa so se nekateri spraševali, kakšna je alternativa Erjavcu na čelu stranke.
Iz spodbudnih tonov nekaterih udeležencev razprave pa je šlo vendarle sklepati, da bo Erjavec tudi po slabem rezultatu in, kot se je izrazil, ""osebnem porazu"" na letošnjih parlamentarnih volitvah, ostal na čelu stranke DeSUS.
Razpravo organov stranke je Erjavec sicer ocenil kot zelo kakovostno. Zlasti na seji izvršnega odbora so opravili poglobljeno analizo vzrokov za slab rezultat na volitvah. ""V politiki pridejo zmage, pridejo porazi, važno pa je, da se iz porazov tudi česa naučiš in greš naprej,"" je pojasnil.
Gantar ostaja podpredsednik stranke
Erjavec je tudi potrdil, da se glede funkcij v stranki nič ne spreminja, tudi Tomaž Gantar, ki je bil ob morebitnem potrjenem odstopu Erjavca, prevzeti vodenje stranke, ostaja njen podpredsednik. To bi lahko spremenil samo predčasni ali izredni kongres, je pojasnil.
Gantar je sicer izrazil zadovoljstvo nad dokaj enotnim mnenjem glede Erjavca. Določeni pomisleki po njegovih besedah ostajajo. Je pa zadovoljen, da Erjavec ostaja predsednik, sploh če bi bil njegov odstop ovira za vstop v morebitno levosredinsko vlado.
Ob tem je Gantar potrdil, da sam o podpori Erjavcu ni glasoval ne na izvršnem odboru ne na svetu stranke. Kot je pojasnil, so ga ""nehote vpeli v to zgodbo"", zaradi česar bi bilo po njegovem mnenju nekorektno, da bi glasoval tako ali drugače.
Za Erjavcem najslabše volitve do zdaj
Dolgoletni šef stranke in že skoraj večni minister ima za sabo sicer res slabe volitve. Pred vrati parlamenta so namreč ostale vse 'zvezde' stranke DeSUS: Saša Dončič, Lado Leskovar in Peter Vilfan; prvič, odkar je v politiki, pa tudi Erjavec sam, ki je s tem nedvomno izgubil precej politične teže in ugleda. Tu je še neposrečeno povezovanje z ljubljanskim županom Zoranom Jankovićem in bledi nastopi na soočenjih.
Napake priznava tudi sam Erjavec: ""Zavedam se, da je bilo storjenih tudi z moje strani nekaj napak v času volilne kampanje in za to tudi prevzemam svojo odgovornost. Gotovo se je izkazalo, da nismo dosegli tistih pričakovanj, za katera smo mislili, da bodo dosežena. To se pravi, da bomo v Ljubljani in še nekaterih mestih dosegli vidno boljše rezultate.""
Erjavec je bil po letu 2005 za predsednika stranke izvoljen še na kongresih leta 2009, 2013 in nazadnje 2017, ko je bil tudi edini kandidat za to mesto.
Od obstanka Erjavca odvisna tudi koalicija, ki jo sestavlja Šarec
Od obstanka Erjavca na čelu stranke DeSUS, ter od realnosti zahtev Levice, pa so bili odvisni tudi pogovori o morebitnem koalicijskem povezovanju z levosredinskimi strankami, so menili v Stranki Alenke Bratušek. Po besedah generalnega sekretarja Stranke Alenke Bratušek Jerneja Pavliča so pogovori sicer zelo intenzivni, klici in srečanja pa se vrstijo dnevno.
Glede skupnih srečanj treh levosredinskih strank, na katerih se skupaj z LMŠ in SMC pogovarjajo o možnostih sodelovanja, je Pavlič na novinarski konferenci pojasnil, da gre za zametek sredinskega bloka, ki bi predstavljal možno koalicijo, in ocenil, da bo potrebnih še veliko pogovorov, preden bo prišlo do dejanskega dogovora.
Kot je ponovil, se zavzemajo za močno levosredinsko koalicijo, ključne teme pa so upokojenci, zdravstvo in mladi. Po njihovem mnenju pa bo moral biti koalicijski program zapisan zelo natančno, da se ne bodo pojavljale težave pri rešitvah. ""Verjamem, da se bomo dogovorili za nek obris koalicije, ampak potem nas čaka še kar naporen pogovor, kaj so tiste vsebinske točke,"" je dejal.
Pavlič upa, da se bodo pogovori omenjenega trojčka čim prej razširili tudi s predstavniki drugih strank. Še pred odločanjem sveta stranke DeSUS o usodi Erejavca, je namreč izrazil prepričanje, da je zelo pomembno, da Erjavec na seji sveta stranke dobi zaupnico, saj da se v nasprotnem primeru ""zna zgoditi, da levosredinska koalicija ne bo možna"". Zdaj ko se znan odločitev v DeSUS, pa bodo po njegovem mnenju pogovori tekli dalje. Pavlič je ocenil, da so namere v stranki DeSUS zelo različne in da je bila namera Erjavčevih potencialnih naslednikov vstop v desno vlado.
'Po vsebini koalicija z NSi lažja kot z Levico'
Na vprašanje, ali bi si v koaliciji, ki se v zametkih oblikuje, bolj želeli NSi ali Levico, je odgovoril, da bi bila ""po vsebinski logiki koalicija z NSi lažja kot z Levico"". Slednja bo morala po njegovih besedah prevzeti tudi odgovornost, če bo prišlo do oblikovanja vlade Janeza Janše, saj da vstop v levosredinsko koalicijo pogojuje z nekaterimi nerealnimi zahtevami. Kot je ocenil Pavlič, pa bo težko ""dobiti tistih nekaj pomembnih glasov Levice ali NSi"".
V omenjenem trojčku se, kot je zatrdil Pavlič, za zdaj niso pogovarjali o tem, ali bi bili pripravljeni vstopiti v koalicijo s SDS. ""Želja je po levosredinski vladi,"" je poudaril. Sicer so se v Stranki Alenke Bratušek po njegovih besedah pripravljeni pogovarjati z vsemi, tudi po volitvah so se že slišali z vsemi v parlament uvrščenimi strankami, srečali pa so se s predstavniki sredinskih socialno-liberalnih strank. Kot je pojasnil, od SDS sicer še niso prejeli nobene ponudbe, ampak zgolj poizvedovanja, ali so se pripravljeni pogovarjati. ""Mi tega ne izključujemo, ker smo se naučili v politiki, da se moraš pogovarjati z vsemi, tudi če že vnaprej veš, da se mogoče ne boš dogovoril. Ampak pogovor je pa pomembna stvar, ker če ne, si zašel v napačno branžo, ker politika je stvar dogovorov in pogovorov z vsemi,"" je dejal.
Za predsednika DZ bodo podprli Šarčev predlog
Glede kandidata za predsednika DZ je pojasnil, da se zavedajo, da s petimi poslanci tega mesta ne morejo dobiti, da to pripada večjim strankam in da je predlaganje kandidata naloga tistega, ki bo sestavljal koalicijo. Kot je dejal, bodo podprli Šarčev predlog, saj se jim zdi to prav, če želijo vstopiti v koalicijo z njim. Zatrdil je, da delitev funkcij v dosedanjih pogovorih še ni bilo, saj se morajo najprej uskladiti o programskih vprašanjih.
Po njegovem mnenju bi si morala nova koalicija za prioriteto postaviti zdravstvo in na ta resor vsaka stranka imenovati tudi državnega sekretarja. ""Resorji, ki so najtežji in najbolj odgovorni morajo pripadati mandatarju in tistemu, ki ima največ glasov v koaliciji. Ker če pripada najmanjši stranki in potem nima glasov ne v parlamentu ne finančnih vzvodov, ne more narediti nič sama. Tako kot je v navadi, da finančno ministrstvo pripade premierju, mora biti tudi tisto ministrstvo, kjer je največ problemov, v pristojnosti tistega, ki je na vrhu.""
Sicer se je po Pavličevih besedah v četrtek sestal tudi izvršni odbor stranke, v katerem so z volilnim izidom 5,11 odstotka ""več kot zadovoljni"", zasluge zanj pa so pripisali predvsem predsednici, ki bo po izteku mandata za to funkcijo znova kandidirala na oktobrskem kongresu. Bratuškova, ki sicer v DZ ni bila izvoljena, bo do kongresa funkcijo predsednice stranke opravljala poklicno.
"
https://www.24ur.com/novice/slovenija/sds-bo-v-tednu-dni-strankam-poslala-osnutek-koalicijske-pogodbe-pahor-medtem-ustanovno-sejo-nove-sestave-dz-sklical-za-22-junij.html,"SDS bo v tednu dni strankam poslala osnutek koalicijske pogodbe, ustanovna seja DZ bo 22. junija","V SDS bodo na osnovi svojega programa v tednu dni pripravili osnutek koalicijske pogodbe in ga - kot je pričakovati - poslali vsem v DZ izvoljenim strankam. Predsednik republike Borut Pahor pa je medtem podpisal ukaz o sklicu ustanovne seje novega DZ, ki bo 22. junija ob 11. uri.","V SDS, ki je na nedavnih volitvah v DZ zmagala, bodo na osnovi svojega programa v tednu dni pripravili ""osnutek koalicijske pogodbe, ki bo ponujen v usklajevanje koalicijskim partnerjem"", so sporočili na Twitterju. Glede na navedbe prvaka SDS Janeza Janše, da nikogar ne izključuje, je pričakovati, da bodo osnutek prejele vse v DZ izvoljene stranke.
Pri SDS, ki je na volitvah v začetku junija osvojila 25 poslanskih mandatov, sicer o svojih povolilnih aktivnostih molčijo. Iz izjav predstavnikov nekaterih drugih strank pa je razbrati, da so se s predstavniki SDS neformalno pogovarjali.
Iz stranke pa so v četrtek zvečer prek Twitterja sporočili, da se je sestal strokovni svet, ki je ""ocenil rezultate volitev, za katere je pripravil zmagovit program"". Obenem so napovedali, da bo na osnovi tega programa v tednu dni pripravljen tudi osnutek koalicijske pogodbe, ki bo ponujen v usklajevanje koalicijskim partnerjem. Da je pričakovati, da bodo osnutek prejele vse parlamentarne stranke, so v SDS potrdili.

Janša se je sicer že prejšnji teden na neformalnem srečanju sestal s predsednikom republike, po katerem je v izjavi za medije tudi napovedal, da bodo vabilo z nekaterimi programskimi izhodišči, prejeli vsi. Omenil je, da se je v DZ uvrstilo devet strank, da je takšna situacija posledica našega izkrivljenega proporcionalnega volilnega sistema in da narekuje pristop, pri katerem so k oblikovanju vladne koalicije povabljene vse stranke.
Obenem pa je Janša napovedal, da ne bo sprejel mandatarstva, če bi se izkazalo, da neka druga večina mimo SDS izkazuje sposobnost, da oblikuje vlado s potrebno podporo poslancev.
Nekatere stranke levo od sredine se namreč v teh dneh intenzivno sestajajo in usklajujejo o oblikovanju morebitne levosredinske vlade, ki bi jo vodil drugouvrščeni na tokratnih volitvah, predsednik LMŠ Marjan Šarec.
Predsednik republike Pahor ustanovno sejo nove sestave DZ sklical za 22. junij
Obrisi morebitne nove vladne koalicije se bodo pokazali tudi na ustanovni seji DZ ob glasovanju o predsedniku DZ. Predsednik republike Borut Pahor je danes, potem ko mu je predsednik Državne volilne komisije (DVK) Anton Gašper Frantar izročil uradni zapisnik o ugotovitvi izida predčasnih volitev v DZ, namreč podpisal ukaz o sklicu ustanovne seje novega DZ. Ta bo 22. junija ob 11. uri, so sporočili iz predsednikovega urada. Pahor je ob tem znova pozval politične stranke k dialogu.
Predsednik Pahor je v izjavi ob podpisu ukaza o sklicu ustanovne seje nove sestave DZ izrazil pričakovanje, da se bodo po tej seji poslanske skupine oblikovale do konca junija: ""Takoj, ko bom z njihove strani o tem formalno obveščen, bom z vodji poslanskih skupin opravil pogovore o imenovanju mandatarja za sestavo nove vlade. Pričakujem, da bodo ti pogovori opravljeni konec junija ali v začetku julija.""
V pogovorih z vodji poslanskih skupin bo Pahor preveril, ali v DZ obstaja dovolj načelne podpore, da poveri mandatarstvo predsedniku na volitvah zmagovalne SDS Janezu Janši. ""Seznanjeni ste z mojim stališčem, da se mi zdi prav in pošteno, da prvak zmagovite stranke prvi dobi priložnost za sestavo vlade,"" je dodal.
Če bo Pahor ocenil, da bi Janša lahko dobil potrebno parlamentarno večino, bo predlog njegove kandidature za mandatarja podpisal v začetku julija in ga uradno poslal v DZ. ""V primeru, da bi v pogovorih z vodji poslanskih skupin ugotovil, da potrebno parlamentarno večino uživa nekdo drug, bi gospoda Janeza Janšo znova povabil na razgovor. Mene in javnost je že obvestil, da v takih razmerah mandata ne bi sprejel,"" je dodal.
Sicer je Pahor v izjavi tudi poudaril, da dialog o možnostih sestave vlade in njenega programa ne pomeni nujne zaveze za sodelovanje v vladi. ""Ustvarja pa ozračje visoke politične kulture. Ta omogoča prepotrebno pogovarjanje in sodelovanje tudi po sestavi take ali drugačne vlade,"" meni predsednik. Po njegovem prepričanju proces oblikovanja vlade seže čez pomen same izvolitve vlade.
""Izkušnje so nas naučile, da nam dialog in vključevanje omogočata, da skupaj dosežemo več, zapiranje vrat in izključevanje pa da globoko vsaksebi dosežemo manj,"" je opozoril Pahor. Dodal je, da je proces oblikovanja vlade pomemben tudi za ustvarjanje takega ali drugačnega vzdušja, ki bo pomembno določalo možnosti za delo vlade, DZ in celotne slovenske politike v naslednjih letih.
Predsednik Pahor je še spomnil, da Slovenijo v tem letu poleg imenovanja nove vlade čakata tudi izvolitev novega guvernerja Banke Slovenije in novega ustavnega sodnika.
Predsednika Državne volilne komisije (DVK) Frantarja je pri izročitvi uradnega zapisnika o ugotovitvi izida predčasnih volitev v DZ spremljal direktor službe DVK Dušan Vučko. Pahor se je ob tem zahvalil vsem, ki so poskrbeli za brezhibno izvedbo volitev.
"
https://www.24ur.com/novice/slovenija/erjavec-priznava-svoje-napake-v-kampanji-izid-petkove-seje-stranke-nepredvidljiv.html,Morebitni prevzem vodenja DeSUS bi Gantarju 'porušil plane',"Predsednik DeSUS Karl Erjavec priznava svoje napake, storjene v času kampanje. Zaradi slabega rezultata na volitvah je vodstvu stranke ponudil svoj odstop. A o možnih scenarijih ne želi ugibati, poudaril pa je, da v tem trenutku vlada negotovo stanje. Tomaž Gantar je pristal na to, da bi v primeru nezaupnice Erjavcu začasno prevzel vodenje stranke do kongresa.","Predsednik DeSUS Karl Erjavec priznava, da je v času kampanje storil napake. Pri tem omenja povezavo v t.i. levi blok z ljubljanskim županom Zoranom Jankovićem ter svoje čustvene odzive na soočenjih, na katerih je bil po njegovih besedah za razliko od drugih soočen ""z nekaterimi povsem družinskimi zadevami"".
Po današnji seji vlade je Erjavec v izjavi za medije dejal, da ni zadovoljen z rezultatom, ki so ga dosegli na volitvah ter da je pričakoval boljši rezultat. ""Sem pa zadovoljen, da smo še naprej parlamentarna stranka,"" dodaja. Pri tem je izpostavil, da DeSUS še vedno ni najmanjša parlamentarna stranka.
Po njegovih besedah je bila stranka v času kampanje ""napadena z vseh strani, od leve do desne, in tudi mediji niso bili najbolj prijazni."" 
Zaradi nezadovoljstva nad rezultatom, ki ga je DeSUS dosegel na volitvah, bo ponudil svoj odstop na petkovi seji sveta stranke, ki je najvišji organ med kongresoma, četudi bi mu izvršni odbor, ki se sestane nekaj ur pred tem, izrekel zaupnico. 
Tomaž Gantar se omenja kot možni kandidat za nadaljnjo vodenje stranke
Glede vzdušja znotraj stranke pred petkom pa je Erjavec odgovoril, da so nekateri nezadovoljni in so to tudi javno izrazili. Največ očitkov leti prav na njegovo povezovanje z Jankovićem. Odločitev za to je sicer sprejel izvršni odbor stranke, a Erjavec poudarja, da je vedno predsednik stranke tisti, ki nosi največjo odgovornost za volilni rezultat.
V petek bo tako potekala razprava o storjenih napakah. Kakšno bo večinsko mnenje o odstopu Erjavca za zdaj ni mogoče predvideti. Iz stranke je mogoče slišati zgolj, da je potrebno razčistiti, kaj je krivo za slab rezulatat na volitvah in seveda, kolikšno odgovornost pri tem nosi Erjavec. 
Erjavec je sicer prepričan, da ga vodja poslanske skupine Franc Jurša ves čas podpira. A da se eden izmed podpredsednikov stranke, Tomaž Gantar, pojavlja kot eden izmed možnih kandidatov za nadaljnjo vodenje stranke. In dodaja, da gre za odločitev organov stranke, ""jaz sem svoj mandat dal na razpolago."" Gantar sicer ocenjuje, da je Erjavec storil pravilno potezo s tem, ko je ponudil svoj odstop. 
O razpletu jutrišnjega dne tako ni želel ugibati, je pa spomnil, da v tem trenutku vlada zelo negotovo stanje. ""Ne vemo, ali bo prišlo do oblikovanja vlade, kakšna bo ta vlada, morda nas čakajo celo še enkrat predčasne volitve, in stranka mora biti čim bolje pripravljena na vsakršno situacijo,"" je poudaril. Izpostavil je možnost, da bo stranka naslednja štiri leta v opoziciji in ponovil, da za njih pride v poštev samo sodelovanje v levosredinski vladi.
Gantar bi začasno prevzel vodenje stranke
Tudi Gantar, ki je pristal na to, da bi v primeru nezaupnice Erjavcu začasno prevzel vodenje stranke do kongresa, je dejal, da DeSUS vidi v levi koaliciji. A je hkrati dodal, da se mu zdi korektno, da se pogovarjajo tudi z nekom, ki je zmagal na volitvah. ""Tekom kampanje in tudi zdaj je bilo preveč čisto osebnih zamer, izključevanj in podobnega. Mislim, da si na politika na najvišji ravni tega pač ne bi smela dovoliti in da bi se morali pogovarjati z argumenti,"" je dejal.
Gantar sicer priznava, da bi se bilo s SDS težje programsko uskladiti, Erjavec pa je prepričan, da to sploh ni mogoče, saj so si preveč vsaksebi, ko gre z odnos do privatizacije in prodaje državnega premoženja. ""Smo nekompatibilni,"" je ocenil in ponovil, da si tretje vladne izkušnje z Janezom Janšo ne želi.
Erjavec je ob tem spomnil, da se je pred volitvami do tega opredelilo tudi vodstvo stranke, z Gantarjem vred, in predvsem, da so volivcem v kampanji povedali, da ne bodo sodelovali v koaliciji s SDS. Zato zanj sprememba tega stališča ""ni opcija"".
Prevzem vodenja DeSUS bi Gantarju 'porušil plane'
Gantar je danes poudaril pomen enotnosti stranke, tudi ko gre za vprašanje njenega vodenja. Ob tem je dejal, da je zanj sprejemljiva katerakoli rešitev, da bo le stranka o tem enotna. Na vprašanje, ali bi bilo torej po njegovem mnenju za stranko bolje, da se vodstvo zamenja, pa je odgovoril, da je to težko reči. ""V končni fazi vsi mi, pa tudi verjetno večina javnosti, po toliko letih vodenja enačimo DeSUS s Karlom Erjavcem,"" je dejal in dodal, da zato obstaja določena bojazen, kaj bi se dogajalo, če Erjavca ne bi bilo. ""Je pa po drugi strani res, da v kolikor je izgubil v resnici več zaupanja sam Erjavec, potem to pomeni v končni fazi za DeSUS še večje težave,"" je dodal.
Na vprašanje o morebitnem prevzemu vodenja DeSUS je Gantar dodal še, da bi mu to ""porušilo plane"", zaradi katerih tudi ni šel na parlamentarne volitve, jeseni namreč namerava kandidirati za župana Pirana.
"
https://www.24ur.com/novice/slovenija/izidi-volitev-sedaj-uradni-neparlamentarne-stranke-jih-bodo-spodbijale.html,"Izidi volitev sedaj uradni, neparlamentarne stranke jih bodo spodbijale","DVK je sprejela poročilo o izidu predčasnih državnozborskih volitev in ugotovila, kateri poslanci so bili izvoljeni v državni zbor. Izidi volitev so zdaj tako uradni, nekatere neparlamentarne stranke pa jih nameravajo spodbijati.","Poročilo bodo člani Državne volilne komisije (DVK) v petek predali predsedniku republike Borutu Pahorju, ki bo nato podpisal ukaz o sklicu ustanovne seje novega državnega zbora. Poročilo bo objavljeno tudi v petkovem uradnem listu.
Izide volitev pa nameravajo izpodbijati predstavniki nekaterih neparlamentarnih strank, povezanih v Odbor za demokracijo enakih možnosti. Menijo namreč, da so bile nedavne volitve nepoštene in nezakonite, saj naj bi bile neparlamentarne stranke diskriminirane. Po današnji seji DVK so predstavniki strank napovedali, da nameravajo izide spodbijati na vrhovnem sodišču, pritožili pa se bodo tudi na državni zbor, kar jim omogoča tudi Zakon o volitvah v DZ. Pritožba se mora vložiti najpozneje do prve seje mandatno-volilne komisije, na kateri odločajo o potrjevanju poslanskih mandatov.
Predstavnik stranke Sloga Janko Veber je napovedal, da bodo v primeru zavrnitve pritožbe, potrditev mandatov spodbijali tudi na ustavnem sodišču. Prepričani so, da ustanovna seja DZ ne more biti speljana do odločitve vrhovnega sodišča.
Sedaj že uradni izidi volitev, ki so potekale 3. junija, sicer kažejo, da se je v DZ uvrstilo devet strank, relativna zmagovalka pa je stranka SDS.
Za SDS je glasovalo 24,92 odstotka volivcev in jo bo v DZ zastopalo 25 poslancev. LMŠ, ki jo je izbralo 12,60 odstotkov tistih, ki so glasovali, bo zastopalo 13 poslancev, SD in SMC sta v DZ dobili po deset sedežev; za SD je glasovalo 9,93, za SMC pa 9,75 odstotka udeležencev volitev.
Sledita Levica z devetimi poslanci ter NSi s sedmimi poslanci. Po pet sedežev bosta v novem sklicu DZ zasedli Stranka Alenke Bratušek in DeSUS; prvo je podprlo 5,11 odstotka, drugo pa 4,93 odstotka. V DZ se je znova uvrstila SNS, ki bo imela štiri poslance.
Preostalih 16 strank, ki so nastopile na volitvah, se v DZ ni uvrstilo. Bodo pa štiri stranke, ki so na volitvah prepričale več kot odstotek volivcev, upravičene do sofinanciranja iz državnega proračuna: SLS, Piratska stranka Slovenije, Dobra država ter Andrej Čuš in Zeleni Slovenije.
"
https://www.24ur.com/novice/slovenija/sarec-bratuskova-in-cerar-sedli-za-skupno-mizo-do-vlade-ki-si-jo-zelimo-je-verjetno-se-dolga-pot.html,"Cerar se je izjasnil: v koalicijo bi šel s Šarcem, ne pa tudi z Janšo","Predsednik LMŠ Marjan Šarec se je na skupnem pogovoru srečal s predsednikom SMC Mirom Cerarjem in Alenko Bratušek. Pogovor je tekel v smeri morebitnega sodelovanja, so ob tem pojasnili v LMŠ, kjer pa podrobnejše vsebine ne razkrivajo.","
Dodali so le, da vse strani pogovor ocenjujejo kot konstruktiven. ""Vnovič se je potrdilo, da je prisoten interes za sodelovanje, zato bodo pogovore nadaljevali,"" so po današnjem srečanju navedli v LMŠ.
Šarec, ki se je z LMŠ na predčasnih državnozborskih volitvah uvrstil na drugo mesto, se je sicer s predsednikoma SMC in Stranke Alenke Bratušek po volitvah ločeno že srečal, obema strankama pa je poslal tudi vabilo k oblikovanju koalicije za prihodnost. Slednje je sicer poslal vsem novoizvoljenim parlamentarnim strankam, razen SDS. Srečal se je tudi s predsednikom SD Dejanom Židanom, prvakom DeSUS Karlom Erjavcem in predsednikom NSi Matejem Toninom.
Nekateri mu sicer očitajo, da prehiteva, saj da mora priložnost za sestavo koalicije prvi dobiti Janez Janša kot predsednik na volitvah zmagovite SDS. A Šarec je že odgovoril, da s tem nima težav, da zgolj preverja, če stranke, ki so pred volitvami zavrnile sodelovanje s SDS, pri takem stališču še ostajajo.
SMC o situaciji po volitvah
Cerar je medtem po današnji seji izvršnega odbora stranke dejal, da se SMC vidi v koaliciji strank, ki se zavzemajo za odprto, svobodomiselno in razvojno usmerjeno družbo in ki jo želi oblikovati predsednik drugouvrščene na volitvah LMŠ Marjan Šarec. ""Če mu uspe sestaviti stabilno koalicijo, bomo del te koalicije tudi mi,"" je dodal.
Kot je še dejal v izjavi za medije po seji, na kateri so razpravljali o povolilnih namerah stranke, si v SMC želijo tudi, da bi v taki koaliciji lahko uresničevali programske cilje stranke in da bi se nadaljevali dobri rezultati dosedanje vlade s SMC na čelu.
Cerar je danes poudaril, da je SMC vedno bila stranka, ki se je znala pogovarjati in ni zavračala konstruktivnih pogovorov. A če bi do pogovora s predsednikom SDS prišlo, bi mu Cerar pojasnil stališče, ki ga je zastopal že v volilni kampanji, ko je večkrat zatrdil, da ne želi sodelovati z Janševo SDS, je povedal.
Očitke o sporih v stranki, predvsem med Cerarjem in Milanom Brglezom, je predsednik SMC zavrnil. ""Odkar SMC obstaja, se želi prikazati, da pri nas obstajajo razkoli. Tega v SMC ni. Smo svobodomiselna stranka, imamo različna mnenja, ki jih potem uskladimo in nastopamo enotno,"" je bil odločen.
Na vprašanje, ali bi v koaliciji raje videl Levico ali NSi, je prvak SMC odvrnil, da je prezgodaj govoriti o tem, kakšna bo nova koalicija. Ob tem je izpostavil, da morajo tisti, ki imajo odgovornost za sestavo koalicije, opraviti svoje delo. ""Pri tem bo SMC konstruktivno sodelovala in zastopala svoj program,"" je dodal. Ta proces po njegovih besedah ne bo enostaven, mora pa se končati v dobro Slovenije.
Po njegovi oceni je tudi še prezgodaj ""zavzeti kakršnokoli stališče"" o kandidatu za predsednika DZ. Napovedal je, da se bodo intenzivni pogovori o tem pričeli prihodnji teden pred konstitutivno sejo DZ.
"
https://www.24ur.com/novice/volitve/eni-v-pokoj-drugi-v-stare-sluzbe-tretji-bodo-zaprosili-za-nadomestilo.html,"Eni v pokoj, drugi v stare službe, tretji bodo zaprosili za nadomestilo","54 poslancev in poslank, ki niso bili ponovno izvoljeni, odšteva zadnje dneve do trenutka, ko bodo morali izprazniti svoje pisarne. Eni odhajajo v pokoj, drugi se vračajo v stare službe, tretji bodo zaprosili za šestmesečno nadomestilo, ki znaša okrog 3000 evrov bruto. Predsednika dveh parlamentarnih strank, Alenka Bratušek in Karl Erjavec, pa si bosta obstanek v politiki skušala zagotoviti skozi koalicijska pogajanja.","  
"
https://www.24ur.com/novice/volitve/sarec-po-pogovoru-s-toninom-ugotovili-smo-da-so-vrata-odprta.html,"Tonin ostaja na čelu NSi, s Šarcem ugotovila, da so vrata odprta","Matej Tonin po glasovanju na svetu stranke ostaja na čelu NSi. Sicer pa sta se že pred glasovanjem na 'zapozneli kavi' sestala s predsednikom LMŠ Marjanom Šarcem, kjer sta ugotovila nekaj skupnih programskih točk. Tonin je priznal, da bi bila NSi v levosredinski koaliciji 'malo posebna'.","Zaključila se je seja sveta NSi, na kateri so odločali o ponujenem odstopu predsednika NSi Mateja Tonina. Tonin po glasovanju na svetu stranke ostaja na čelu NSi. Toninov obstanek na funkciji je podprlo 51 članov sveta stranke, devet pa bi jih sprejelo njegov odstop, ki ga je ponudil, ker stranka na minulih državnozborskih volitvah ni dosegla želene 10-odstotne podpore. Je pa izboljšala volilni rezultat izpred štirih let.
Podporo mu je izrekla tudi Ljudmila Novak
Tonin je po tajnem glasovanju izrazil zadovoljstvo zaradi podpore. Ocenil je, da se je stranka danes odločila nadaljevati z začrtano smerjo in da na naslednjih volitvah poskušajo doseči še boljše rezultate, kot so jih tokrat, ko so izboljšali volilni rezultat izpred štirih let. Bistveno je, da je stranka ostala enotna, je dodal. Po njegovih besedah mu je sicer v razpravi podporo izrekla tudi njegova predhodnica Ljudmila Novak.
Na svetu stranke so spregovorili tudi o pogovorih o bodoči koaliciji. Tonin je ponovil, da se stranka pogovarja tako z Marjanom Šarcem, kot z Janezom Janšo, s katerim je po volitvah govoril dvakrat. Ob tem je opozoril, da bo pomembna uskladitev programov.
Tonin: NSi bi bila v levosredinski koaliciji ""malo posebna""
Tonin je Šarcu na sestanku podaril program NSi in mu predlagal, naj ga pregleda in iz njega ""črta, kar je zanje nesprejemljivega"". Med pogoji za pristop h koaliciji na strani NSi ostajajo odprava čakalnih dob v zdravstvu, povečanje neto plač v javnem in zasebnem sektorju in pospešitev postopkov za odvzem nezakonito pridobljenega premoženja.
Tonin je priznal, da bi bila NSi v levosredinski koaliciji ""malo posebna"". Zato potrebujejo povratno informacijo o tem, koliko so se jim ostale stranke pripravljene približati. Če bo prvo preverjanje programov pokazalo, da je približanje možno, bodo šle v delo programske skupine po resorjih.
Marjan Šarec je glede njunega pogovora pojasnil, da se je predvsem ""zakasnelo odzval vabilu na tisto kavo, ki je bilo že februarja"". Takrat je predstavnike več strank na kavo vabil Tonin, a je Šarec napovedal, da se bodo vabilu odzvali, ko bo čas. ""Zdaj je prišel ta čas in smo spili tisto zapoznelo kavo,"" je povedal Šarec in vsebine pogovorov ni želel razkriti.  
Pogovarjali se bodo naprej
Pojasnil je, da sta se pogovarjala marsikaj, tudi o kakšnih kamniških temah, saj sta stranki v tamkajšnjem občinskem svetu v koaliciji. Po besedah Šarca sta bila na mizi tudi volilna programa obeh strank. A Šarec je poudaril, da je še prezgodaj, da bi razkrili kakšne programske točke.
Glede tega, ali se v NSi strinjajo z izhodiščnimi točkami, ki jih je sam poslal v parlament izvoljenim strankam z izjemo SDS, je Šarec dejal, da so te takšne, da s tistim, ki bi imel kaj proti njim, ne bi bilo smisla govoriti naprej.
""Od Nove Slovenije smo slišali, da se bomo pogovarjali naprej - to je sestanek tudi prinesel,"" je dejal Šarec. V NSi so se pripravljeni pogovarjati dalje.
Tonin sicer meni, da bi bilo do ustanovne seje DZ pametno imeti vsaj obrise potencialne koalicije, ""lahko pa se zgodi, da tudi teh ne bo in bomo dobili začasnega predsednika parlamenta"", saj so stvari v tej sestavi tako kompleksne, da ga to ne bi začudilo. Dodal je še oceno, da nekateri podcenjujejo programsko usklajevanje.
Šarec: Mogoče je vse, kar ni izrecno nemogoče
Na vprašanje, ali je NSi jeziček na tehtnici morebitne levosredinske vlade, je Šarec odgovoril, da ne morejo govoriti, kdo je jeziček na tehtnici, ker še niso opravili vseh pogovorov.
Šarec se je namreč v preteklih dneh že sestal s predsedniki nekaterih drugih v parlament izvoljenih strank, Mirom Cerarjem (SMC), Alenko Bratušek (Stranka Alenke Bratušek), Dejanom Židanom (SD) in Karlom Erjavcem (DeSUS). S predstavniki Levice in SNS pa termina za srečanje še niso dogovorili, je pojasnil.
Zanikal je tudi, da bi s kom že govorili o kadrovskih vprašanjih. Kot je pojasnil, se je treba najprej uskladiti, ali bodo sploh sodelovali in kako bodo uskladili programe. Obenem je zatrdil, da njihova stranka pred ustanovno sejo DZ, ki bo predvidoma konec prihodnjega tedna, ne bo podala predloga za kandidata za predsednika DZ. ""Mislim, da je prav, da smo tukaj konstruktivni. Verjamem pa, da bo do takrat prišlo do tega, da se bomo uskladili, kdo bo ta predsednik,"" je še dodal.
Poziva od SDS na srečanje Šarec, kot je dejal, še ni prejel in pravi, da tudi ne ve, če ga lahko pričakuje. ""Če ga bodo dobili, se bodo pa odločili, ali se bodo nanj tudi odzvali,"" je dejal in dodal: ""Mogoče je vse, kar ni izrecno nemogoče.""
"
https://www.24ur.com/novice/volitve/v-smc-neuradno-vre-nekateri-naj-bi-razmisljali-tudi-o-koaliciji-z-janso.html,"V SMC neuradno vre, nekateri naj bi razmišljali tudi o koaliciji z Janšo","Po naših neuradnih informacijah pri Cerarjevih vre. Odhajajoči gospodarski minister Zdravko Počivalšek zavrača logiko vnaprejšnjega izključevanja kateregakoli mandatarja, tudi prvaka SDS. Za levo krilo SMC pa je povezovanje z Janšo povsem nesprejemljivo, neuradno naj bi v skrajnem primeru obstajala celo možnost razpada desetčlanske poslanske skupine. ","
Dan D za SMC bo jutri popoldan, ko se bo prvič po volitvah sestalo širše vodstvo in preverilo nova razmerja in krvno sliko stranke po izgubi kar 26 poslanskih mest v primerjavi s prejšnjimi volitvami. 
Na mizi bo tudi debata, kam naj prvak stranke Miro Cerar zapelje koalicijska pogajanja - desno k Janezu Janši, levo k Marjanu Šarcu, ali si pri obeh pusti odprta vrata.
A pri tem interesi v stranki ne bi mogli biti bolj različni. Minister in sveže izvoljeni poslanec Zdravko Počivalšek ostro zavrača taktiko vnaprejšnjega opredeljevanja do imen in želi najprej vsebinske pogovore s komerkoli.
Po drugi strani pa levo krilo SMC o pogovorih z Janševo SDS noče niti slišati. Milan Brglez celo sporoča, da dokler bo on podpredsednik stranke desne koalicije ne bo. Medtem v Cerarjevem krogu jutri pričakujejo ""pragmatično in državotvorno"" odločitev in začetek pogajanj z obema potencialnima mandatarjema Janšo in Šarcem, kar bi stranki z vsega 10 poslanci, brez katere brž ko ne ni ne leve ne desne vlade, dvignilo politično ceno za vstop v katerokoli vlado.  
"
https://www.24ur.com/novice/volitve/dvk-potrdila-neveljavnost-81-glasovnic-z-volisca-v-buenos-airesu.html,"Po končnih izidih volitev: nekateri kandidati, ki se jim je obetal poslanski sedež, ostali praznih rok","Državna volilna komisija je objavila končne volilne izide, ki v razmerjih med strankami ostajajo nespremenjeni. So pa nekateri kandidati, ki se jim je obetal poslanski sedež, ostali praznih rok. DVK je na zahtevo SDS pregledala tudi 81 neveljavnih glasovnic z volišča na diplomatsko-konzularnem predstavništvu v Buenos Airesu in ugotovila, da je vseh 81 glasovnic dejansko neveljavnih.","Ob 12. uri so na spletni strani DVK objavili končne izide predčasnih parlamentarnih volitev, saj so prišteli tudi vse glasovnice, oddane po pošti iz tujine. Te niso vplivale na odstotke, ki so jih dobile posamezne stranke.
Največ glasov iz tujine je prejela SDS (1387 glasov), sledi ji Levica (756 glasov), SD (719 glasov), SMC (647 glasov), LMŠ (518 glasov), Nova Slovenija (488 glasov), DeSUS (444 glasov), Stranka Alenke Bratušek (210 glasov) in SNS (187 glasov).
Je pa SDS prejela 222.042 vseh glasov (tako oddanih doma, kot v tujini), Lista Marjana Šarca 112.250 glasov, Socialni demokrati 88.524 glasov, SMC 86.868 glasov, Levica 83.108, Nova Slovenija 63.792 glasov, Stranka Alenke Bratušek 45.492, DeSUS 43.889 glasov in Slovenska nacionalna stranka 37.182 glasov.
Premešane karte znotraj poslanskih skupin
So pa glasovi po pošti iz tujine premešali karte v poslanskih skupinah Levice, Stranke Alenke Bratušek in NSi. Po preštetih glasovnicah po pošti iz tujine so namreč nekateri kandidati, ki se jim je obetal poslanski sedež, ostali praznih rok.
Medtem ko se je poslanski mandat v novomeški volilni enoti najprej obetal Petru Dirnbeku iz Brežic, pa je očitno več glasov med kandidati Levice v tej enoti zbral Primož Siter iz Trbovelj.
Med poslanci NSi v prihodnjem mandatu ne bo Martina Mikoliča, župana Rogatca, pač pa se je v državni zbor uvrstil Aleksander Reberšek iz Žalca.
Spremembe so tudi med poslanci Stranke Alenke Bratušek, pri čemer pa predsednica stranke Alenka Bratušek še vedno ostaja zunaj parlamenta. Namesto Jožefa Ribiča, ki se mu je pred prištetimi glasovi po pošti iz tujine obetal poslanski stolček, bo nanj sedel Andrej Rajh iz Maribora.
Izidi sicer še niso uradni, saj jih mora potrditi še DVK. To bo storila na četrtkovi seji, v petek pa bodo poročilo predali predsedniku republike Borutu Pahorju.
DVK ovrgla dvom SDS: 81 glasovnic z volišča v Buenos Airesu je neveljavnih
Stranka SDS je namreč na DVK vložila ugovor zaradi nepravilnosti pri delu volišča v Argentini. V njem so opozarjali na nesorazmerno veliko število neveljavnih glasovnic na tem volišču. V Argentini je namreč bodisi osebno bodisi po pošti glasovalo 759 volivcev, pri čemer so oddali 81 oziroma 11 odstotkov neveljavnih glasovnic.


Po mnenju SDS tako veliko število neveljavnih glasovnic izkazuje dvom v pravilnost delovanja volilnega odbora ter posledično dvom v poštenost in verodostojnost skupnih izidov volitev. Zato so predlagali, da se pregleda vse neveljavne glasovnice, v primeru ugotovljenih bistvenih kršitev pa bi najprej prešteli vse glasovnice z omenjenega volišča, predlagali pa so celo ponovno ugotavljanje izida na vseh 31 diplomatsko-konzularnih predstavništvih.
Člani DVK so po daljši razpravi sklenili, da bodo omenjenih 81 glasovnic ponovno prešteli. To so tudi storili ter ugotovili, da so dejansko vse neveljavne in je volilni odbor izid volitev pravilno ugotovil.
Izkazalo se je namreč, da volivci, ki so oddali neveljavno glasovnico, niso upoštevali navodila za izpolnjevanje uradne prazne glasovnice. Te so prejeli volivci v državah zunaj Evrope, izpolniti pa so jo morali tako, da so v prazen okvirček vpisali bodisi ime stranke bodisi ime in priimek kandidata.
A pri tem so lahko glasovali le za kandidata, ki je kandidiral v njihovem volilnem okraju v Sloveniji. V spornih primerih pa so volivci vpisali ime kandidata, ki se za izvolitev ni potegoval v njihovem okraju, zato so bile te glasovnice neveljavne. Največ teh volivcev je sicer vpisalo ime prvakov SDS in NSi, Janeza Janše in Mateja Tonina.
"
