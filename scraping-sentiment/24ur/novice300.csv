Url,Naslov,Povzetek,Besedilo
https://www.24ur.com/novice/slovenija/kadrovanje.html,"Vlade gredo, kadri ostajajo","Kadrovski vrtiljak na neskončni pogon še posebej zaznamuje obdobja pred in po volitvah. To je čas, ko je vsaka dosedanja vlada poskrbela za zaposlitev bolj ali manj zvestih uslužbencev v državnih podsistemih, ki bodo na položajih ostali tudi po zamenjavi na ministrskih položajih. V zadnjem mesecu so bili objavljeni številni razpisi ministrstev, prišlo je tudi do imenovanja novih veleposlanikov in še nekaterih drugih sprememb. Opozicija je v mandatu odhajajoče vlade vztrajno opozarjala na visoko intenzivnost te prakse, v LMŠ so celo izračunali, da naj bi Janševa vlada v povprečju celo izvajala dve kadrovski menjavi na dan. ","Odhajajočo vlado Janeza Janše so zaznamovale številne kadrovske menjave, prednjačili pa so pretresi v Policiji, energetiki, kulturi, bolnišnicah, šolstvu in tudi drugih podsistemih. 
Kot so ugotovili kolegi iz redakcije Dejstev, je bilo v javnem sektorju v preteklem mandatu, torej od volitev leta 2018, zaposlenih dodatnih 10.000 ljudi. V času vlade Marjana Šarca se je število povečalo za 4600, v času Janševe vlade pa za več kot 5400. 3. maja je ministrstvo za javno upravo razpisalo tri nova delovna mesta, in sicer na oddelku za plače, na direktoratu za stvarno premoženje in oddelku za izvajanje javnih naročil s področja stvarnega premoženja.
V drugi polovici aprila so ministrstva razpisala 30 novih delovnih mest, največ od tega na ministrstvu za okolje – 12. Poleg tega so bila razpisana še delovna mesta Geodetski upravi, Agenciji za okolje in Direkciji za vode. Nedavno so se zgodile tudi spremembe v nadzornem svetu Mladinske knjige, kamor sta se usedla Jože Možina in nekdanja pripravnica Francija Matoza, sicer Janševega odvetnika. Za nekatere je bilo sporno tudi imenovanje Tomaža Kokota na vrh Pošte Slovenije, saj da nima zahtevanih izkušenj. Uprava SDH bo izvedla neodvisni pravni pregled postopkov in ugotovila, ali so bili postopki izpeljani strokovno ter skladno z zakonodajo in internimi akti družbe.
Z odhodom vlade štiriletni mandat končujejo številni veleposlaniki. Med kandidati za bodoče vodje predstavništev Republike Slovenije v tujini, ki jih je Državni zbor že potrdil, nekaterim opozicija očita tudi neizkušenost in nestrokovnost. Vlada je odpoklicala osem veleposlanikov, devetim mandat poteče letos.
Tretja Janševa vlada je v prvem koledarskem letu opravila 1117 imenovanj in 395 razrešitev, vrtenje kadrovskega števca pa se je nadaljevalo skozi lansko in letošnje leto. Spomnimo, razrešeni so bili generalna direktorica Policije Tatjana Bobnar, načelnica Generalštaba Slovenske vojske Alenka Ermenc, Dejan Matijevič, generalni direktor Obveščevalno-varnostne službe (OVS) ministrstva za obrambo, pa Kristina Plavšak Krajnc, direktorica vladnega Urada za komuniciranje (Ukom), Rado Fele, direktor vladne službe za zakonodajo. Anton Zakrajšek je izgubil mesto direktorja Zavoda za blagovne rezerve.
Spremembe so se dogajale tudi v energetskem sektorju. Nadzorniki Gen energije so najprej razrešili dolgoletnega prvega moža Martina Novšaka, nato pa na položaj generalnega direktorja drugega stebra slovenske energetike imenovali nekdanjega državnega sekretarja na ministrstvu za infrastrukturo Blaža Košoroka. Kadrovske rošade v energetiki so odnesle tudi Borisa Soviča (Elektro Maribor) in Andreja Ribiča (Elektro Ljubljana). Robertu Golobu pa kljub dobrim poslovnim rezultatom Gen-i niso podaljšali mandata. Vsi trije so prepričani, da so bile poteze vlade politično motivirane.
Na vrh Agencije za radioaktivne odpadke se je namesto Sandija Virška zavihtela Petra Grajžl, desna roka ministra Vizjaka. Tudi v zvezi z njenim imenovanjem se pojavljajo očitki o pomanjkanju izkušenj. Vlada je  pristojnosti za nadzor nad poslovanjem agencije prenesla na okoljsko ministrstvo, v ozadju pa naj bi bila predvsem želja po obvladovanju približno 200 milijonov evrov ocenjenega infrastrukturnega projekta gradnje odlagališča nizko- in srednjeradioaktivnih odpadkov.
Kadrovske menjave so se dogajale tudi v Telekomu, Luki Koper, SDH, DUTB in Intereuropi. Opozicija je poudarjala, da gre za bodisi člane bodisi znane podpornike stranke SDS. Ob tem pa naj bi, po njihovi oceni, le redki izpolnjevali osnovne pogoje za prevzem vodilnih položajev. 
V času epidemije ob nastopu Janševe vlade so sledile številne spremembe v zdravstvu, med drugim tudi na NIJZ, kjer je vodstvo po odstopu Nine Pirnat in začasnem vodstvu Ivana Eržena prevzel Milan Krek. Tudi slednjega je opozicija obtoževala povezav z vladajočo stranko, kar pa je Krek večkrat zanikal in v pogovoru za 24ur.com tudi vztrajal, da se politika ni vmešavala v delo Nacionalnega inštituta za javno zdravje. 
Menjave so se dogajale tudi na področju šolstva in izobraževanja. Vlada je razrešila štiri člane upravnega odbora ARRS – Jano Kolar, Emilijo Stojmenovo Duh, Justino Erčulj in Toneta Kregarja. Njihova mesto so zasedli Igor Emri, Gabrijela Horvat, Fidel Krupić in Tina Tomažič, na mesto v. d. direktorja agencije pa je vlada potrdila Mitjo Lainščaka. Razrešeni člani Javne agencije za raziskovalno dejavnost RS so vložili tožbo na upravno sodišče. S položaja direktorice Javne agencije za knjigo je vlada novembra 2020 razrešila Renato Zamida, na njeno mesto pa postavila Dimitrija Rupla. Nedavno je razburjenje povzročil tudi sklep vlade, da za vršilca dolžnosti direktorja Javnega raziskovalnega zavoda Rudolfovo – Znanstvenega in tehnološkega središča Novo mesto imenuje dr. Boruta Rončevića, državnega sekretarja pod prejšnjo vlado SDS.
"
https://www.24ur.com/novice/slovenija/slovenija-na-indeksu-medijske-svobode-z-najslabso-uvrstitivjo-doslej.html,Slovenija na indeksu medijske svobode z najslabšo uvrstitvijo doslej,"Društvo novinarjev Slovenije ob mednarodnem dnevu svobode medijev poudarja, da so razmere za novinarstvo v Sloveniji slabe. Slovenija je glede na novi indeks svobode medijev po svetu dosegla najslabšo uvrstitev doslej. Spomnili so na dogajanje s STA in poudarili, da je trenutno zaradi političnega podrejanja na udaru RTV Slovenija. Prvaki strank Gibanje Svoboda, SD in Levica med prvimi nalogami prihodnje vladne koalicije izpostavljajo ureditev stanja na medijskem področju in zagotovitev neodvisnosti medijev. V ta namen je po njihovem mnenju treba po hitrem postopku spremeniti zakona o RTV in o medijih, so poudarili ob robu prvega uradnega kroga koalicijskih pogajanj.","
Predsednik Gibanja Svoboda Robert Golob, predsednica SD Tanja Fajon in koordinator Levice Luka Mesec so si enotni v oceni, da je ureditev stanja na medijskem področju ena od prednostnih nalog prihodnje vlade. Kot je ob robu prvega uradnega kroga koalicijskih pogajanj povedal Mesec, so že danes med drugim govorili o zakonu o medijih kot enem od prvih, ki jih bo treba spremeniti, pripravljene imajo tudi rešitve sprememb zakona o RTV.
""Veliko napora bomo morali vložiti, da spet zagotovimo neodvisnost medijev,"" je poudarila Tanja Fajon. Po njenih besedah imajo že pripravljene rešitve sprememb zakona o RTV, zavzemajo se tudi za spremembe zakona, s katerimi bi umaknili politiko iz vodstvenih organov RTV.
Prvaki vseh treh strank so se odzvali tudi na padec indeksa medijske svobode, na katerem je Slovenija zdrsnila na 54. mesto. Po mnenju Roberta Goloba je zdrs Slovenije še eden od pokazateljev, da je skrajni čas, da pride do zamenjave oblasti in ""eden od lažjih ciljev, ki jih bomo izboljšali. To bomo morali narediti hitro,"" je napovedal. Tudi Mesec in Fajonova sta glede zdrsa s prstom pokazal na aktualno vlado.
""Zdrs medijske svobode na dan svobode medijev je zelo zaskrbljujoča novica in še en dokaz več, koliko škode je naredila vlada v odhajanju. Ne gre le za zdrs v medijih in v demokraciji, temveč tudi za globok zdrs proti avtokraciji,"" je poudarila med drugim.
Tudi predsednik poslanske skupine LMŠ Brane Golubovič zdrs Slovenije na indeksu medijske svobode pripisuje avtokratskemu vladanju te vlade. ""Ena od značilnosti avtokratskega vladanja je podreditev vseh medijev in ko si podrediš vse medije, ko želiš, da širijo le eno resnico in je to resnica vlade, padeš na lestvici medijske svobode,"" je poudaril Golubovič.
Pravna mreža za varstvo demokracije v javno razpravo pošilja predloge za reševanje javne RTVS
Pravna mreža za varstvo demokracije je na današnji svetovni dan svobode medijev predstavila izhodišča za spremembe zakona o Radioteleviziji Slovenija (RTVS) v delu, ki se nanaša na vodstvo ter organe upravljanja in nadzora. V naslednjih dveh tednih želijo izvesti javno razpravo o njih, da bi dosegli čim širši soglasje.
""Štejemo, da je delujoč in kakovosten javni servis predpogoj za zdravo demokracijo. Hkrati ugotavljamo, da javni servis soočen s številnimi izzivi od digitalizacije, komercializacije medijskega okolja, ki jim v zadnjih dveh letih ni kos, ker se ukvarja v glavnem sam s sabo,"" je dejala Barbara Rajgelj. Pojasnila je, da si s spremembami zakona o RTV želijo zagotoviti normalizacijo in stabilizacijo okolja, ki bo omogočalo kakovostno produkcijo vsebin, hkrati pa umilila zadeve, kar bo omogočilo, da zavod začne dolgoročen premislek o prihodnosti javnega servisa.  
Poudarila je, da so se na Pravni mreži pogovarjali z različnimi deležniki. ""Najprej z medijskimi strokovnjaki, potem z zaposlenimi, delno pa tudi z javnostjo,"" je pojasnila in dodala, da si ne mislijo, da so do zdaj naslovili že vse deležnike, saj da jih je zelo veliko. V prihodnjih dveh tednih bodo zato organizirali tudi javno razpravo, h kateri bodo povabili širšo javnost.  
Pri pripravi rešitev je sodelovala tudi iniciativa Glas ljudstva, je povedala Sandra Bašić Hrvatin. Iniciativa je še pred volitvami v DZ opozarjala, da je nemudoma treba zagotoviti neodvisnost programskega in nadzornega sveta RTVS. Po njihovem mnenju je treba zagotoviti, da bo sestava obeh svetov v prihodnje zagotavljala strokovnost in neodvisnost delovanja RTVS.
Po njihovem pozivu je treba ustaviti vse oblike in poskuse političnega obvladovanja, krčenja in utišanja javnega medija ter posege politike v imenovanje vodilnih organov upravljanja in nadzora. Kot so ocenili, je pri tem potrebna zakonska sprememba, ki bo zagotovila dolgoročno neodvisnost javnega medija od političnih strank.
Predlog vključuje spremembe na področju programskega in nadzornega sveta ter generalnega direktorja
Anuška Podvršič je predstavila nekaj izhodišč, za katere menijo, da so pomembni za spremembo zakona o RTV. Kot je pojasnila, se spremembe ukvarjajo predvsem z delom, ki ureja programski svet, nadzorni svet in generalnega direktorja. Po njihovem mnenju bi bilo smiselno zmanjšati število članov v programskem svetu.  
""Predvsem govorimo o članih, ki jih imenuje državni zbor in tako dati večjo moč pri odločanju glede tega, kdo bo sedel v svetu zaposlenim in javnosti,"" je povedala. Tako menijo, da je dovolj, da v svetu sedela le dva člana, ki ju določijo politične stranke - enega koalicija, drugega opozicija. Po enega člana bi, tako kot doslej, imenovali madžarska in italijanska manjšina, še enega pa bi imenoval predsednik države na podlagi predloga verskih skupnosti.  
Večje število članov v svetu bi imenovali zaposleni. ""To bi kot do zdaj naredili na neposrednih volitvah,"" je dejala. Predstavniki zaposlenih bi predstavljali različne dejavnosti, imeli bi na primer predstavnika novinarske, kulturno-umetniške in kulturno izvedbene dejavnosti.  
Večje število članov v svetu bi imenovala tudi javnost. ""To imenovanje ne bi bilo centralizirano, kot doslej, kjer večje število članov izbere državni zbor, ampak bi jih imenovale različne institucije,"" je dejala in naštela predstavnika kulture, znanosti, športa, človekovih pravic... Kot je razložila, bi tako na primer Varuh človekovih pravic na podlagi javnega razpisa imenoval predstavnika, ki bi bil predstavljal človekove pravice.  
Po njihovem mnenju bi moral imeti svet tudi bistveno več pristojnosti kot doslej. ""Svet se ne bi več imenoval programski svet, saj se ne bi več ukvarjal le z neko programsko politiko, ampak bi dobil tudi nadzorno funkcijo nad poslovanjem. Nadzorni svet tako ne bi bil več potreben,"" je pojasnila. Dodala je, da bi se v okviru sveta izoblikoval še finančni odbor, kjer bi v večini sedeli strokovnjaki za finance. 
Menijo še, da bi morala RTV predstavljati in zastopati uprava. ""Uprava bi imela svojega predsednika in več članov. Uprava bi tako povzela strukturo in funkcijo generalnega direktorja skupaj s strokovnimi direktorji, vendar bi bilo vse skupaj urejeno v zakonu,"" je dejala. Po njenem mnenju bi tako uprava postala tudi bolj stabilna in transparentna. 
Marko Milosavljevič s fakultete za družbene vede v Ljubljani je dejal, da se zavedajo, da je javna RTV zelo pomembna za demokracijo, kar se je nenazadnje pokazalo v času epidemije covida-19. ""Če želimo imeti močno RTV, mora biti tudi ustrezno vodena,"" je poudaril. Prav tako mora imeti zagotovljeno močno financiranje, je dodal.
Rajgljeva je glede Multimedijskega centra (MMC) RTVS dejala, da si želijo, da bi imela svojo vlogo pri imenovanju odgovornega urednika tega uredništva tako Radio Slovenija kot Televizija Slovenija, kot je veljalo pred spremembami v letošnjem letu. Organizacijsko področje je tako poškodovano, da ga je treba urediti, je izpostavila.
DNS: Razmere za novinarstvo v Sloveniji so slabe
Društvo novinarjev Slovenije (DNS) je ob mednarodnem dnevu svobode medijev čestitalo novinarkam in novinarjem, ki so kljub vse bolj sovražnemu okolju, v katerem so v zadnjih letih opravljali svoje delo, ohranili visoke profesionalne standarde, kakovost in neodvisnost. ""Svoboda medijev in novinarjev je ključna za demokratičen politični proces, kar dokazuje že pogled v soseščino, kjer je bila podreditev medijev eno od glavnih orodij za prevzem in ohranitev na oblasti,"" so zapisali v sporočilo za javnost. 
Poudarili so, da so razmere za novinarstvo v Sloveniji slabe in dodali, da to kaže tudi novi indeks svobode medijev po svetu, ki je Slovenijo uvrstil na 54. mesto. ""To je najslabša uvrstitev, odkar organizacija Novinarji brez meja pripravlja indeks,"" so zapisali. Od lanskega leta je slovenska svoboda medijev zdrsnila za 18 mest in se uvrstila v kategorijo ""problematičnih"" držav. 
DNS poudarja, da tradicionalni mediji vedno težje financirajo vsebine, ki niso le vaba za klike. ""Politika, predvsem še aktualna vladajoča, je novinarje hotela zvesti na politične propagandiste, tiste, ki niso hoteli sodelovati, pa je na vse načine diskreditirala. V takšnem okolju ni prijetno biti novinar.""
DNS vodstvo RTV, ki ne uživa zaupanja delavcev, pozvalo k odstopu
Ob 3. maju preteklo leto je društvo zagnalo kampanjo zbiranja sredstev za Slovensko tiskovno agencijo (STA), ""v kateri je javnost jasno izkazala, da zahteva neodvisne javne medije"". Danes pa se bodo z ostalimi novinarskimi organizacijami zbrali pred RTV Slovenija. ""Ko je vlada ugotovila, da se STA ne bo vdala, in je za pritisk izčrpala vse, tudi nezakonite možnosti, se je njena pozornost preusmerila na RTV Slovenija,"" pravijo.
""Spremljali smo celo vrsto manevrov, tudi izigravanje zakonodaje, s katerimi je vodstvo najprej obglavilo uredništvo, potem pa nastavilo kadre, ki niso dobili podpore uredništva,"" opozarjajo in pojasnjujejo, da je bila zadnja v seriji potez vodstva, ki želi upravljanje RTV Slovenija podrediti svojim interesom, uveljavljanje sprememb statuta javnega zavoda in to brez resne javne razprave z ustvarjalci programa, katerih uredništva s predlogom razdružujejo. ""V društvu novinarjev smo vodstvo, ki ne uživa zaupanja delavcev, zaradi nepravilnosti že večkrat pozvali k odstopu. Ta poziv ponavljamo tudi danes,"" poudarjajo.
""Čeprav v društvu novinarjev nismo naklonjeni nesistemskim posegom v medijsko zakonodajo, ki je potrebna temeljite prenove, bo za depolitizacijo RTV Slovenija nujna hitra intervencija, da se ustavi padec zaupanja, profesionalnih standardov in se javnemu mediju omogoči normalno delovanje. Pričakujemo razpravo in konstruktiven dialog,"" poudarjajo.
 DNS s projektoma za lokalne medije in fotoreporterje
DNS je v svojem zapisu javnost želelo obvestiti še, da so ob zaključku projekta Lokalni mediji za boljšo družbo, ki so ga izvajali skupaj z novinarskimi organizacijami in lokalnimi mediji iz regije, objavili analizo spremljanja vsebin in intervjujev z uredniki regionalnih medijev ter iz analize izhajajoča priporočila. ""Ob svetovnem dnevu svobode medijev ne smemo pozabiti na ta pomemben del medijske krajine, ki slovenski javnosti prinaša lokalne novice in zgodbe,"" so zapisali.
Drugi projekt, ki ga lansirajo danes, se nanaša na položaj fotoreporterjev, ki so pred kratkim v okviru društva ustanovili svoj aktiv. ""Poklic fotoreporterja izginja, uredniki fotografij po uredništvih izginjajo, cena dela pa nenehno pada. Da ugotovimo, v kakšnih razmerah delajo in kako je njihovo delo ovrednoteno, smo danes objavili obširen spletni vprašalnik, ki bo podlaga za oblikovanje metodologije za določanje cen, ki bo vsebovala tudi vse skrite stroške tega poklica,"" so še zapisali in fotoreporterje povabili k sodelovanju.
V zaključek so dodali še, da upajo, da se bodo do prihodnjega 3. maja ukvarjali z reformo medijske zakonodaje, katere dejanski cilj bo ustvariti sistemski okvir za uspešno delovanje medijev v Sloveniji in z oblikovanjem dolgoročne medijske politike. ""Za to potrebujemo kompetentno vodstvo in ekipo na direktoratu za medije. To so poteze, ki jih je politika napovedala. V društvu novinarjev jih bomo držali za besedo,"" so odločeni. 
RSF: Slovenija na indeksu medijske svobode padla za 18 mest
Slovenija je na indeksu medijske svobode padla za 18 mest in je med 180 državami zasedla 54. mesto, je razvidno iz indeksa organizacije Novinarji brez meja. Ta v letnem poročilu svari predvsem pred novim obdobjem polarizacije, ki jo dodatno krepi informacijski kaos. 
Sovražno vzdušje do novinarjev, ki ga spodbuja predsednik vlade Janez Janša, je privedlo do fizičnih in spletnih napadov, v poročilu za Slovenijo ugotavlja RSF. Čeprav je pravni okvir, ki varuje svobodo tiska, še vedno močan, pa so mediji podvrženi političnim pritiskom in strateškim SLAPP tožbam.
Čeprav so bili v Sloveniji mediji v javni lasti že v preteklosti podvrženi političnim pritiskom, so se ti po vrnitvi premierja Janše na oblast leta 2020 še okrepili, navaja poročilo. Kot dodaja, Janša običajno žali novinarje, za katere meni, da so preveč kritični.
RSF v poročilu tudi izpostavlja, da je vlada za več mesecev samovoljno ustavila financiranje Slovenske tiskovne agencije ter imenovala politične zaveznike v vodstvo RTV Slovenija in nadzorne organe. Poleg tega so mediji, ki jih nadzorujejo tisti, ki so blizu stranke SDS premierja Janše, deležni naložb madžarskih oligarhov, zvestih Viktorju Orbanu. Pomanjkanje preglednosti medijskega lastništva in dediščina slabo regulirane privatizacije pa ogrožata neodvisnost nekaterih medijskih organizacij, opozarja poročilo.
Novinarji, ki so preiskovali korupcijo ali upravljanje pandemije, so bili deležni spletnega nadlegovanja s strani podpornikov predsednika vlade, zlasti novinarke so bile deležne groženj. Med pandemijo covida-19 so novinarji, kritični do vlade, opozarjali na diskriminacijo pri dostopu do javnih informacij. Po drugi strani pa so državljani pokazali solidarnost z novinarji in množično prispevali k pobudi za množično financiranje STA, potem ko je vlada ustavila njeno financiranje, še ugotavlja poročilo. 
""Ustvarjanje medijskega orožja v avtoritarnih državah onemogoča pravico državljanov do informiranja, hkrati pa je povezano z naraščanjem napetosti v mednarodni skupnosti, kar lahko privede do najhujših vojn,"" je ob objavi letnega poročila dejal generalni sekretar RSF Christophe Deloire.
Pri RSF so v lanskem letu opazili, da medijska polarizacija v državah dodatno krepi tudi delitve znotraj držav ter polarizacijo med državami na mednarodni ravni. Znotraj demokratičnih družb je v porastu delitev, ki je rezultat širjenja mnenjskih medijev in dezinformacij, ki jih okrepijo družbena omrežja, dodajajo v poročilu.
Ta proces je med drugim viden na primeru ruske invazije na Ukrajino, saj je pred fizičnim konfliktom že divjala propagandna vojna, pojasnjujejo pri RSF. Kitajska pa na primer izkorišča svojo zakonodajo, da prebivalstvu omejuje dostop do drugega dela sveta in informacij.
Polarizacija pa je prisotna tudi znotraj demokratičnih družb, med drugim so to opazili v ZDA. K povečanim družbenim in političnim napetostim prispevajo tudi družbena omrežja in mnenjski mediji v Franciji. Na Poljskem pa so opazili, da k polarizaciji prispeva zatiranje neodvisnih medijev in vse večji vpliv oblasti na javne medije.
Letno poročilo Novinarjev brez meja o indeksu medijske svobode je na vrh postavil Norveško (1. mesto), Dansko (2.) in Švedsko (3.), kjer sledijo demokratičnemu modelu s spodbujanjem svobode izražanja. Razmere pa so označili za zelo slabe v rekordnih 28 državah, med drugim v Belorusiji (153.) in Rusiji (155.). Na repu indeksa so Iran (178.), Eritreja (179.) in Severna Koreja (180.).
Slovenija je letos padla za 18 mest, na 54. mesto. Lani, ko je glede indeksa medijske svobode nazadovala za štiri mesta, je zasedla 36. mesto. Položaj je v povprečju označen za problematičen. Razmere so težke na področju ekonomskega konteksta, na področju političnega konteksta jih ocenjujejo za problematične, na področjih zakonodajnega okvirja, sociokulturnega konteksta in varnosti pa za zadovoljivega.
V okviru nove metodologije pri RSF medijsko svobodo definirajo kot učinkovito možnost, da novinarji izbirajo, ustvarjajo in širijo novice in informacije v javnem interesu, neodvisno od političnega, gospodarskega, pravnega in družbenega vmešavanja ter brez nevarnosti za njihovo varnost. Stopnjo medijske svobode ocenjujejo v okviru petih kategorij: politični kontekst, pravni okvir, ekonomski kontekst, sociokulturni kontekst in varnost.
Varuh človekovih pravic: Oblast je dolžna zagotavljati ustrezno ozračje za svobodno delovanje medijev
Tudi varuh človekovih pravic Peter Svetina ob današnjem dnevu izpostavlja pomen svobodnih in neodvisnih medijev za delovanje demokratične in pluralne družbe. Od odločevalcev pričakuje ustrezne ukrepe, s katerimi bo Slovenija napredovala na lestvici medijske svobode.
Po njegovem mnenju je vsakokratna oblast dolžna zagotavljati ustrezno ozračje za svobodno delovanje medijev pri njihovem ustvarjanju in razširjanju programskih vsebin. ""Pričakujem, da se vzpostavi ustrezen pravni okvir, ki omogoča tako svobodno delovanje medijev kot dejansko preglednost njihovega lastništva ter prepoved širjenja sovražnega govora v medijih. Že več let opozarjamo na potrebo po spremembah Zakona o medijih, ki bi določal tudi način varovanja javnega interesa, ukrepe za odstranitev nezakonitih vsebin oz. sovražnega govora ter sankcije za medije, ki tak govor dopuščajo. Pomembno je, da so dosojene odškodnine dovolj visoke, da bi medije odvračale od vse bolj pogostih senzacionalističnih in populističnih objav,"" meni Svetina.  
Prav tako je zaskrbljen, da je obrekovanje še vedno kaznivo dejanje, kar predstavlja nevarnost za svobodo medijev, zato predlaga dekriminalizacijo obrekovanja. Novinarji so namreč pogosto tarče spletnih nadlegovanj, vse več pa je tudi poročanj o strateških tožbah novinarjem. Od nove vlade Varuh človekovih pravic pričakuje, da se bo potrebnih sprememb medijske zakonodaje lotila prednostno. Prav tako meni, da je potreben napredek glede preglednosti upravljanja državnih sredstev in sredstev lokalnih skupnosti za oglaševanje v medijskih hišah. Opozoril pa je še na nedopustno prekarizacijo novinarskega poklica. 
"
https://www.24ur.com/novice/inspektor/konec-sveta-kot-ga-poznamo.html,"Konec sveta, kot ga poznamo?","Dramatična sprememba na slovenskem političnem parketu bo še nekaj časa zaposlovala tako politiko kot družbo. Medtem pa dogajanje v Evropi in svetu, politično in gospodarsko, teče naprej. Prav tako dramatično. In to bo na našo prihodnost vplivalo ravno tako kot strankarske predvolilne obljube.","
Podiranje meja med mesti ob meji in nove meje med državami. Vojna, populizem, ekstremizem in draginja. Evropska unija, zgrajena na ruševinah, žrtvah in trpljenju druge svetovne vojne, se na robu zdrsa v še eno morijo zdi vse šibkejša. Bomo kmalu v energetski in prehranski krizi, bomo ostali brez vladavine prava, demokracije in svoboščin?
Legendarni novinar, komentator svetovnih dogodkov Ervin Hladnik Milharčič vidi nekaj možnih smeri za Evropo. Ena je pot, ki sta jo ubrali Gorica in Nova Gorica, ""na kateri dve lokalni skupnosti zaradi spleta okoliščin nimata več pravega smisla vsaka posebej"".
Druga pot je napoved konca sveta. ""Zdaj smo v trenutku, ko se evropski red spreminja. Starega sveta ni več, ampak to smo že večkrat videli,"" pravi Hladnik Milharčič.
Slovenija znotraj tega ni otoček zase in bodoča vlada bo morala delovati v teh okoliščinah. Posledice ruske agresije na Ukrajino bomo čutili vsi, grozi energetska in prehranska kriza, vsakodnevno življenje je že zdaj vse dražje. Udobno življenje, ki bo brez dramatičnih družbenih in ekonomskih sprememb kmalu ogroženo, nam je še vedno samoumevno. Pomembno nam je, da nam je čim bolje – zdaj.
To opaža tudi par srednjih let iz Maribora, inženir prometa in lokalni aktivist Josip Rotar ter zgodovinarka in antropologinja Mateja Ratej, starša dveh otrok, aktivna v svojem lokalnem okolju. ""Živimo vsak v svojem družinskem krogu, nek najvišji smisel je, da prosperira naša družina, vse ostalo nam je bolj malo mar oziroma nam je mar preredkim, da bi to lahko generiralo neke družbene spremembe,"" pripoveduje Mateja Ratej.
Potrošništvo in digitalizacija sta v zadnjih letih še okrepila individualizacijo. Po domače, mislimo in živimo kratkoročno, zgolj za svojo družino. Več kot četrt milijona Slovencev (254.000) je leta 2020 živelo pod pragom tveganja revščine – vsak osmi Slovenec in 11.000 ljudi več kot leto prej (2019). Še bolj se je povečalo tveganje socialne izključenosti.
Hkrati smo tudi v času epidemij videli, kako zelo pomembno je gospodinjsko delo, skrb za starejše, varovanje, vzgoja in izobraževanje otrok, kar pa še vedno ni vključeno v bruto družbeni proizvod in s tem v gospodarsko rast. Štejejo zgolj finančne transakcije, pravi raziskovalka finančne pravičnosti Ajda Pistotnik.
In le na osnovi teh kazalnikov se nato meri razvitost družbe. Tukaj nastane ta občutna razlika med uradno uspešnostjo države in dejansko kakovostjo življenja posameznikov. Mi bi se morali v resnici vprašati, a naš način življenja še sploh lahko preživi, opozarja Ajda Pistotnik.
Medtem pa smo v zadnjem času poslušali, kako zelo uspešna sta naše gospodarstvo in gospodarska rast. Vendar se je potrebno pri tem zavedati, da ta gospodarska rast zgolj šteje produkte, ustvarjanje produktov in trošenje produktov, kar pa pomeni, da vse bolj trošimo končne vire in onesnažujemo okolje. To pa pomeni, da večjo gospodarsko rast, kot imamo, bolj ko smo po vseh kriterijih razviti, hitreje drvimo v podnebni zlom.
Vse večjo negotovost, ekonomsko, eksistenčno, družbeno in politično, izkoriščajo demagogi, populisti in avtokrati, ki so tudi v državah Evropske unije vse močnejši, ponekod pa vse bolj utrjeni tudi na oblasti. Zgodovina nas uči, da je nevarno to, kar ves čas počnejo, zmanjšujejo pomen neodvisnosti pravosodja in demokracije, ki poleg volitev vključuje tudi zaščito človekovih pravic in svoboščin. Vodijo namreč v propad skupnosti, kot je Evropska unija. In tega se ključni akterji zavedajo, pravi profesorica mednarodnih odnosov Ana Bojinović Fenko. Ne le politiki in evropski birokrati, tudi civilnodružbena gibanja in gospodarstveniki, ki vejo, da v politični skupnosti, kot je Evropska unija, ki je zaenkrat na svetu najbolj gospodarsko razvita, ponuja najboljšo kakovost življenja in je najbolj stabilna in pomeni miroljubno sodelovanje, celo integracijo držav, je treba v ospredje dati najprej kolektivni premislek.
Enega najboljših zgledov najdemo prav na zahodni slovenski meji. Župana Gorice in Nove Gorice sta različnih političnih usmeritev, italijanski Rodolfo Ziberna je iz Berlusconijeve Forze Italie, slovenski Klemen Miklavič iz levo usmerjenega gibanja. ""Oba skupaj vidiva iste cilje in tudi uresničujeva iste cilje skozi ukrepe, kar pomeni, da je dejansko nekaj, kar je sprejeto v populaciji kot celoti in presega politične delitve in ideološke poglede,"" pripoveduje Miklavič.
Velika težava bo, če se bo še več evropskih voditeljev, ne le Viktor Orban, odločilo za iliberalno namesto liberalne demokracije. Navznoter se mora Evropa zazreti na svoje notranje meje, nacionalizmi so še kako živi, celo krepijo se. In to ogroža tiste vsakodnevne prednosti življenja v Uniji – prosto premikanje ljudi in dobrin ter skupno valuto.
Obeti za družbo so trenutno vse prej kot rožnati, ni pa niti vse tako črno, kot se zdi na prvi pogled. Državne in evropske institucije, birokracija in podobno so zgolj okviri. Na koncu je največ odvisno od ljudi in skupnosti, kako ta deluje in koliko je pripravljena storiti.

"
https://www.24ur.com/novice/slovenija/konec-ideologij-ali-zmaga-ene-ideologije.html,'Konec ideologij' ali zmaga ene ideologije?,"Po koncu druge svetovne vojne, in v prvih letih hladne vojne, je v ameriških politoloških in socioloških krogih prevladovalo ukvarjanje z ideologijo oz. ideologijami. Ena izmed najbolj perečih problematik je bila prihodnost sveta v kontekstu spopada ideologij. Druga širša razprava pa se je nanašala na življenje v času ""konca ideologij"" v okviru izgradnje močne države blaginje, z močnim delavskim razredom in reguliranim kapitalističnim trgom.","Daniel Bell, znameniti sociolog, je leta 1960 objavil knjigo z naslovom The End of Ideology: On the Exhaustion of Political Ideas in the Fifties. Ključna teza Bella je, da se privlačnost ""totalnih"" ideologij, ki dejansko za Bella predstavljajo ""sekularne religije"", zmanjšuje zaradi izboljšanja življenjskega standarda vseh. Totalne ideologije so bile, kot pravi, včasih ""pot k delovanju"", saj so naslavljale jezo, izkoriščanost in izključenost različnih delov družbe. Toda, takšne ideologije v pogojih močne države blaginje nimajo več enake privlačnosti in so postale v 50. letih prejšnjega stoletja predvsem ""slepe ulice"". Ključno vprašanje ni več bilo, ali kapitalizem ali socializem, saj je to protislovje bilo rešeno z oblikovanjem države blaginje. Vprašanje ideologije in spopada med ideologijama zato nadomešča tehnično-menedžersko upravljanju družbe izobilja in države blaginje. V tem kontekstu Bellovo knjigo lahko beremo kot specifično eulogijo socializmu, saj je ena izmed tez v knjigi, da socializem postaja vse bolj irelevanten in celo škodljiv za delavski razred na Zahodu v pogojih močne državne blaginje in tehnološkega razvoja.
V to razpravo se je vključil tudi Martin Seymour Lipset, eden izmed pionirjev politične znanosti v ZDA, ki je v svojih knjigah in člankih zavzemal podobna stališča kot Bell. Lipset je poudarjal, da njegova teza o koncu ideologij ni teza o vsakršnem zatonu politične razprave, temveč govori predvsem o koncu ""totalnih ideologij"", ki so v 19. in 20. stoletju močno vplivale na ljudstva sveta in ki so bile v popolnem nasprotju druga z drugo. Prevladujočo obliko političnega prepričanja na ""Zahodu"" je Lipset opisal kot ""konservativni socializem"", kjer je poudarek na trgu in na močni državi blaginje. V to so verjele in se zavzemale tako liberalne, konservativne kot tudi social-demokratske ali socialistične stranke v Severni Ameriki in Zahodne ter Severni Evropi.
Tehnološki razvoj, visoka gospodarska rast in tudi dejanska redistribucija ustvarjenega bogastva s strani delavskega razreda so ustvarili materialne pogoje za razprave o ""koncu ideologij"". Šlo pa je, v teh dveh specifični razpravah Bella in Lipseta (pa tudi do neke mere v podobnih razpravah C. W. Millsa) za zagovor socialdemokratske tretje poti, še preden so jo kot novo formo politike ""izumili"" angleški laburisti v času vladavine Tonyja Blaira – sprejetje produkcije za trg kot edine možne in ""netotalitarne"" ter združitev produkcije za trg z močno državo blaginje.
Ob koncu hladne vojne pa se je pojavila nova teza o koncu ideologij, ki je v bistvu bila, v zelo mehanicistični razlagi Heglove filozofije, izenačena s koncem zgodovine. Francis Fukuyama je najprej v znamenitem članku, pozneje pa v knjigi The End of History and the Last Man, zagovarjal sledečo tezo: na Zahodu obstaja ""nadideološki"" konsenz glede temeljnih politično-ekonomskih vrednot, hkrati pa naj bi tudi na svetovni ravni, po porazu socializma, prišlo do nadideološkega politično-ekonomskega reda, kjer bodo vse družbe in države v bistvu temeljile na liberalni demokraciji in kapitalizmu. Tisto, kar je zelo opazno izpustil Fukuyama, v primerjavi z Bellovo in Lipsetovo argumentacijo, je bil poudarek na močni državi blaginje.
Ta razlika v razumevanju konca ideologij je pomembna in pomenljiva. V tem obdobju 30 let – od prve velike razprave do druge velike razprave o koncu ideologij – so se zgodili tektonski premiki v politiki, ekonomiji in družbi. Fukuyama je lahko brez večjih težav izpustil poudarek na državi blaginje, saj se je v obdobju od začetka 80. let prejšnjega stoletja postopoma začela razgradnja in sprememba te na ""Zahodu"". Pogojevanje socialnih prejemkov je postala zdrava pamet politikov ""različnih"" nadideoloških strank, poraz socializma pa je strah kapitala in države pred možnostjo delavskih uporov popolnoma odpravil. Država je postala vse bolj servilna do kapitala, ki pa se je začel seliti v kraje, kjer so (bili) proizvodni stroški nižji, profitne stopnje pa zato večje. Vse to pa je uokvirjala neoliberalna idejna-praktična revolucija – v 70. letih, najprej s prisilo v Čilu, pozneje pa z uporabo bolj ""miroljubnih"" sredstev – čeprav je bil obračun s sindikati povsod tudi precej krvav – ki temelji na ideji, da je treba trg in tržne odnose razširiti v vse sfere življenja, čim bolj omejiti državo blaginje ter državo omejiti na vlogo ""nočnega čuvaja"". Tako je bila napoved Fukuyame o koncu zgodovine, ali refleksija konca zgodovine in konca ideologij, v bistvu refleksija zmage politično-idejnega projekta neoliberalizma, oz. trga in kapitalizma brez primesi države blaginje.
Razprave in želje, da se zgodi svet brez ideologij – torej brez velikih narativov in sporov o teh, tako ne pomeni, da dejansko živimo v svetu brez ali onkraj ideologij, temveč predvsem zmago ali prevlado ene ideologije na drugimi ter prevlado enega produkcijskega načina nad drugimi. To je bilo jasno že od začetka razprav o ""koncu ideologij"" v 50. letih prejšnjega stoletja. Duh časa hladne vojne je ustvaril alternativo ""nadideološkega"" sveta v podobi močne države blaginje, ki temelji na kapitalističnem produkcijskem načinu, po koncu hladne vojne pa se je ta utopija spremenila v neoliberalistično distopijo, ki pooseblja najbolj ""čisti kapitalizem"" (Husson). Politika, ki temelji na ""koncu ideologije"" in na konsenzu, je v samem temelju antipolitična regulacija obstoječega stanja, brez preizpraševanja temeljnih podstati družbe. ""Konec ideologij"", bodisi iz perspektive socialdemokratske tretje poti, bodisi iz perspektive liberalnih/konservativnih neoliberalcev, pomeni zmago kapitalizma s primesmi kulturnega boja.
"
https://www.24ur.com/novice/slovenija/najvecji-rusofil-med-politiki-v-sloveniji-je-janez-jansa.html,'Največji rusofil med politiki v Sloveniji je Janez Janša',"Veljal je za neuničljivega, ministrske položaje je zasedal enega za drugim, nanj so se lepile takšne in drugačne afere, zaznamoval je zadnjih 20 let slovenske politike, saj ni bilo vlade, v kateri ni sodeloval. Tako Janševe kot drugih. A na koncu v Janševo vlado ni želel več. V času konstruktivne nezaupnice, ko je bil kandidat za novega mandatarja, si je na vrtu hiše prislužil napis podgana. Erjavcu se očita tudi, da je rusofil, da je Slovenijo kot zunanji minister preveč zapeljal v objem Moskve. Urošu Slaku je v oddaji Ena na ena dejal, da je največji rusofil prav Janez Janša in ob tem spomnil na projekt Južni tok, sam pa vseeno meni, da pošiljanje težkega orožja v Ukrajino ni prava rešitev. Prepričan je, da bi morali namesto tega takoj sprožiti diplomatske aktivnosti: ""Če se bodo napetosti stopnjevale, bomo res deležni še hujših stvari. Ko Rusi nekaj rečejo, običajno resno mislijo,"" je poudaril.","
Na naslovnicah slovenskih medijev se je Karl Erjavec znašel tudi zaradi svojih dveh hčerk, Ines in Eve. Kakšno vlogo je takrat igral nekdanji mož Eve Erjavec, poslovnež Andrej Marčič? Ko sta se spoznala, je Erjavec Marčiča najprej vprašal, kaj pomeni to, da je on poslovnež, sam pa se politično udejstvuje, a mu je Marčič zagotovil, da to ni pomembno.
""Pozneje pa se je to spremenilo v pritiske, da moram v Janševo vlado,"" je dejal. Kot kaže, je imel velik interes, da bi bil v vladi in bi iz tega naslova verjetno imel boljše možnosti zaposlovanja, meni Erjavec. ""Ves čas je pritiskal, da moram postati minister, da mora DeSUS ostati v koaliciji, tega mi ni takoj povedala, ampak je to eskaliralo, ko so ti pritiski postali premočni,"" opiše, kako se je politika zarezala tudi v hčerkino družinsko življenje.
Glede razvpite fotografije, na kateri so na jahti Marčič, Janez Janša in Božo Dimnik, Erjavec pravi, da je razvidno, da je bilo to posneto brez vednosti predsednika vlade. ""Verjetno je bil vsak, ki je stopil na tisto jahto, deležen tajnega fotografiranja in snemanja. Tajno snemanje se je izvajalo tudi, ko smo bili v njegovem stanovanju. Tega sploh nisem vedel, dokler niso povedali na Policiji, kjer teče nek postopek,"" pravi nekdanji Marčičev tast.
 V Janševo vlado ni hotel več
Ko je bilo že jasno, da bo Erjavec zmagal na strankarskem kongresu konec leta 2020, ga je poklical Jelko Kacin in ""nekako namignil, da se mi ponuja mesto ministra za notranje zadeve"". Erjavec si je vseeno dejal, da ne more prelomiti dane obljube, da ne bo sodeloval v nobeni Janševi vladi: ""Ker sem vedel, da njegova politika vodi k ustvarjanju druge Slovenije, druge republike, kot so se izražali v SDS."" Spomnil je, da je že na volitvah 2018 podprl idejo levega bloka, ker se je bal, da če bo Janša sestavil vlado, ""se nam bo zgodilo to, kar se je zgodilo"". Pravi, da so bili že takrat znaki ""orbanizacije"". Kot pravi, smo prej denimo vedno težili k t. i. jedrni Evropi, zdaj pa sta naši partnerici Madžarska in Poljska.
Na začetku leta 2021 je sledila konstruktivna nezaupnica zoper Janševo vlado, Erjavec je bil kandidat za novega mandatarja, a nezaupnica ni uspela. ""Takrat so bili problem poslanci, razen Jurija Lepa, ki mu čestitam, ponovno je bil izvoljen v državni zbor v Gibanju Svoboda. Medtem ko ostali niso bili navdušeni nad tem, da bi odšli iz vlade, očitno je imel vsak določen interes,"" meni Erjavec. Poleg Lepovega glasu mu je koalicija KUL zagotavljala 39 glasov, kar je bilo še vedno premalo. Pogovarjal se je tudi z Igorjem Zorčičem iz vrst SMC-ja, kjer so prav tako že izražali nezadovoljstvo z delom Janševe vlade, vendar je ta po Erjavčevih besedah takrat ocenil, da je še malo prezgodaj, da bi bilo treba počakati še dva ali tri mesece. ""Tisti trenutek sem postal ujetnik tudi nekaterih poslancev stranke DeSUS, ki pogojevali, da bodo podprli moje mandatarstvo, če bom prinesel zagotovilo, da me bo podprl tudi del stranke SMC,"" opisuje.
Kdo je bil grobar DeSUS-a?
Član stranke DeSUS je Erjavec sicer postal teden dni pred začetkom kampanje na volitvah leta 2004: ""Ankete so napovedovale, da DeSUS nima pogojev, za vstop v parlament. Na soočenjih sem nastopal tudi z afero Zbiljski Gaj in prepoznali so, da sem občutljiv za težave ljudi, zlasti starejših. Na tak način je DeSUS takrat za 200 glasov prišel v državni zbor."" Čeprav je Janez Janša, ki je bil zmagovalec volitev, celo zahteval štetje teh glasov, je DeSUS nazadnje vseeno vstopil v njegovo vlado. Erjavec je nekaj mesecev pozneje postal predsednik stranke. Zadal si je cilj, da bo DeSUS vedno v parlamentu in da ne bo najmanjša stranka.
Potem Erjavca ni bilo več in po 26 letih DeSUS-a ni več v parlamentu. Kdo je DeSUS-ov grobar? ""Poslanci in nekdanja predsednica Aleksandra Pivec. Če smo prišli v parlament z obljubo, da ne bomo sodelovali v vladi Janeza Janše, potem si izigral svoje volivce. Aleksandri Pivec se pa očitno vidi, da ni imela tega potenciala, da bi lahko vodila stranko, glede na to, da je že po nekaj mesecih doživela nezaupnico.""
Pravi, da ni izkoriščal stranke za to, da bi bil vedno minister: ""Če bi to držalo, bi bil danes v Janševi vladi"". Zdaj, ko ga ni več v politiki, pa čuti veliko razbremenitev.
Janša kot rusofil in opozorila, da je grožnje Rusije treba jemati resno
Erjavcu se sicer očita tudi, da je rusofil, da je Slovenijo kot zunanji minister preveč zapeljal v objem Moskve. ""Največji rusofil med politiki v Sloveniji je Janez Janša,"" je oponesel. ""Kdo je leta 2008 prodal Slovensko industrijo jekla Rusom? Kot je znano, je Andrej Vizjak izpeljeval ta projekt kot minister, operativno pa soproga takratnega vidnega člana SDS-a, dr. Zagožna. Pojdimo v leto 2012, vlada je prisegla 10. februarja, 28. je že bil v Ljubljani predsednik uprave Gazproma in že so se pogovarjali o tem, da bi izpeljali projekt Južni tok. Nekaj tednov pozneje je prišel še v Maribor in pogovori so se nadaljevali. Novembra je Janša v Moskvi in s Putinom ureja ta projekt,"" je nanizal nekaj dogodkov, zraven pa omenil še račune pri ruski banki Sberbank.  
Kot pravi, pa se je veliko število njegovih obiskov Moskve nabralo, ker je bil ves čas ministrovanja tudi predsednik meddržavne komisije za gospodarsko sodelovanje, kar je postal v času Janševe vlade. Praksa je bila, da se sestanejo dvakrat letno - enkrat v Sloveniji in enkrat v Rusiji. Poleg 20 drugih projektov pa je bil glavni projekt te komisije omenjeni projekt plinovoda Južni tok, pravi Erjavec.
Večkrat se je srečal tudi z ruskim zunanjim ministrom Sergejem Lavrovom, kaj mu je povedal o ciljih ruske zunanje politike v Ukrajini in drugod, smo pred tretjo svetovno vojno? ""Ko Rusi izrazijo neko grožnjo, to ni kar tako, vsako grožnjo je treba vzeti resno. Tudi, ko govorimo o uporabi jedrskega orožja. Če bo Rusija stisnjena v kot, se tudi to lahko zgodi. Lavrov je izjavil, da obstaja možnost tretje svetovne vojne, to je treba resno obravnavti. Edina rešitev je, da se takoj začnejo pogovori. To da, se pošilja v Ukrajino težko orožje, ni prava politika, ker bo to nadaljevalo spopade, na dolgi rok pa bo Ukrajina samo uničena država,"" je opozoril. ""Nisem rusofil, ampak samo trdim, da bi bilo potrebno, da se čimprej sprožijo diplomatske aktivnosti. Če se bodo napetosti stopnjevale, bomo res deležni še hujših stvari. Ko Rusi nekaj rečejo, običajno resno mislijo,"" je še poudaril Erjavec.
"
https://www.24ur.com/novice/tujina/na-levi-za-migrante-na-desni-proti-njim-biden-isce-srednjo-pot.html,"Na levi za migrante, na desni proti njim, Biden išče srednjo pot","Predsednika ZDA in Mehike, Joe Biden in Andres Manuel Lopez Obrador, sta po telefonu govorila o odnosih med državama, na prvem mestu o problemu migracij čez južno mejo ZDA, ki naraščajo. Bela hiša je sporočila, da je bil pogovor zelo konstruktiven.","
""Največ sta govorila o migracijah in sodelovanju pri usklajevanju ukrepov za zmanjšanje migracij,"" je po pogovoru Joeja Bidna in Andresa Manuela Lopzeza Obradorja sporočila tiskovna predstavnica Bele hiše Jen Psaki. Govorila sta tudi o ruski invaziji na Ukrajino, pri čemer se Mehika ni pridružila sankcijam proti Moskvi, o globalnih ekonomskih izzivih, pandemiji covida-19, podnebnih spremembah in boju proti trgovini z mamili.
V ZDA bo 23. maja potekla prepoved vstopa prosilcev za azil v ZDA zaradi pandemije covida-19 in Američani se tako praktično kot politično pripravljajo na posledice novega vala migrantov. Biden ima že tako ali tako težave v javnomnenjskih anketah zaradi tega vprašanja, pri čemer ga napadajo tako z desnega kot levega dela političnega spektra. Republikanci trdijo, da odpira meje, demokrati pa da ne stori dovolj za migrante. Biden po svoji navadi išče srednjo pot.
Prepoved vstopa migrantom je marca 2020 uvedel Donald Trump zaradi pandemije covida-19. Od takrat naprej morajo v Mehiki čakati na rešitev vlog v ZDA. V Mehiki pa so medtem izpostavljeni nasilju, ropom, posilstvom in drugim kršitvam, saj južna soseda ZDA ne zmore prenesti bremena.
Napad na migrante se je politično obrestoval Trumpu, ki brez tega ne bi bilo izvoljen, Bidnova politika pa ni odločna ne v eno ne v drugo smer, kar demokratom ne bo koristilo na novembrskih kongresnih volitvah. Ameriški mejni agenti so v zadnjih treh tednih na južni meji na dan prijeli povprečno 7800 migrantov, kar je petkrat več od povprečja v letih 2014 do 2019 pred izbruhom pandemije.
"
https://www.24ur.com/novice/slovenija/drzavni-zbor-bo-morda-prvic-v-zgodovini-slovenije-vodila-zenska.html,"Klakočar Zupančičeva predsednica DZ, pravosodno ministrstvo v roke SD? ","Koalicijska pogajanja o sestavi vlade Roberta Goloba so v polnem teku, ministrske in druge funkcije pa bi lahko bile bolj ali manj razdeljene že v torek. Kot kaže, bo državni zbor prvič v zgodovini Slovenije vodila ženska, in sicer podpredsednica Gibanja Svoboda Urška Klakočar Zupančič. Ta je bila sicer sprva kandidatka za pravosodno ministrico, zdaj pa naj bi ministrstvo za pravosodje pripadlo Socialnim demokratom. Notranje ministrstvo bi lahko pripadlo Tatjani Bobnar, zunanje ministrstvo pa Tanji Fajon. ","

Po torkovem sestanku med predsednikom zmagovalne stranke Robertom Golobom in predsednico stranke SD Tanjo Fajon so se nekoliko spremenili načrti. Vloge vodenja ministrstva za pravosodje, kot kaže, ne bo prevzela nekdanja sodnica Urška Klakočar Zupančič, temveč bo kot prva ženska v zgodovini samostojne Slovenije sedla na stolček predsednice državnega zbora, je prvi poročal portal N1. Po naših informacijah naj bi Klakočar Zupančičeva ponudbo že sprejela. 
Po nenapisanih pravilih sicer mesto formalno druge najvišje politične funkcije v državi običajno pripade drugi največji koalicijski partnerici, torej SD, a ker si je stranka Gibanje Svoboda vendarle priborila tako veliko število stolčkov v DZ (41), bo mesto zasedla predstavnica njihove stranke. 
Da bi bila počaščena, če bi jo predsednik stranke predlagal na to mesto, je povedala za omenjeni portal in dodala, da bo o tem sicer nato odločal državni zbor. Za izvolitev bo potrebovala absolutno večino na tajnem glasovanju, kar pomeni 46 poslanskih glasov. Do glasovanja bo ustanovno sejo vodil najstarejši poslanec novega sklica Miroslav Gregorič (Gibanje Svoboda).
Zakonodajno vejo oblasti so sicer od prvega državnega zbora, ki je bil konstituiran 1992, vodili Herman Rigelnik, Jožef Školč, Janez Podobnik, Borut Pahor, Franc (Feri) Horvat, France Cukjati, Pavel Gantar, Ljubo Germič, Gregor Virant, Janko Veber, Milan Brglez, Matej Tonin, Dejan Židan in Igor Zorčič.
Klakočar Zupančičeva je javnosti postala znana v lanskoletni aferi, ko je politika zahtevala, da se jo sankcionira, ker je na svojem zaprtem profilu Facebooka kritizirala predsednika vlade. Zaradi političnih pritiskov je protestno zapustila sodniške vrste.
""Kot veste, je zaradi mojih kritičnih besed na Facebooku sledil pravi pogrom. Znašla sem se v disciplinskem postopku, odvzeli so mi tudi mesto vodje oddelka za etažno lastnino na ljubljanskem Okrajnem sodišču,"" je konec januarja povedala v intervjuju za 24UR in dodala, da je, čeprav kasneje ni bila spoznana za krivo, sama zapustila sodniške vrste. Bila je namreč razočarana, da je ""sodna oblast podlegla političnim pritiskom"".  
Povedala je še, da se je ekipi Roberta Goloba pridružila zato, ker ga izjemno ceni kot strokovnjaka in kot človeka. In ker delita iste vrednote.
Bobnarjevi notranje ministrstvo, Fajonovi zunanje?
Klakočar Zupančič je bila sicer sprva ena glavnih kandidatk za pravosodno ministrico. Golob je v četrtek dopustil možnost, da bo pravosodje prepustil koalicijskim partnerjem in se tako izognil morebitnemu nasprotju interesov zaradi podpornika Gibanja Svoboda Zorana Jankovića, so poročali v 24UR. 
Pravosodje naj bi tako zdaj padlo v kvoto SD, kjer kot kandidatki omenjajo Andrejo Katič in Dominiko Švarc Pipan. Nobena od njiju interesa ne zanika. Notranje ministrstvo se naj bi po naših neuradnih informacijah obetalo Tatjani Bobnar, zunanje ministrstvo pa predsednici SD Tanji Fajon. Zdravstveno ministrstvo bi pripadlo zdravniku Danijelu Bešiču Loredanu. V ekipi na tem resorju naj bi si Golob po naših informacijah želel videti tudi kardiologinjo Mirto Koželj. 
"
https://www.24ur.com/novice/tujina/stanovanjski-model-dunaja-ki-temelji-na-cenovni-dostopnosti.html,"Dunaj je mesto (subvencioniranih) najemnikov, na strehi tudi bazen","Cene nepremičnin v Sloveniji gredo v nebo, neizprosen je tudi najemniški trg, sploh v Ljubljani. Nedaleč stran, v avstrijski prestolnici, pa se mestna politika stanovanjske problematike loteva povsem drugače. Dunaj je mesto najemnikov. Kar 60 odstotkov Dunajčanov živi v najemu v občinskih in subvencioniranih stanovanjih. Najem v teh stanovanjih je varen, nima časovne omejitve, najemnine pa so nižje kot v Ljubljani na zasebnem trgu. Delež tovrstnih stanovanj predstavlja skoraj polovico celotnega stanovanjskega trga na Dunaju. ","
Dunaj je pri vrhu praktično vseh svetovnih lestvic kakovosti bivanja. Upravičeno, nam pripoveduje najemnik subvencioniranega stanovanja Saša Obreht: ""Na strehi bloka imamo bazen, v bloku imamo savno, fitnes, skupne prostore, ki jih lahko uporabljamo, veliko zelenih površin."" A to ni kakšna elitna soseska z vrtoglavimi cenami najema. Pač pa del dunajskega stanovanjskega modela s stoletno tradicijo, ki temelji na cenovni dostopnosti in varnosti za najemnike. Najemne pogodbe v subvencioniranih in občinskih stanovanjih nimajo časovne omejitve, višina najemnine pa je omejena in v povprečju vsaj tretjino nižja od zasebnih ponudnikov stanovanj.  
""Bivanje je pri nas temeljna pravica, to je naša politična odločitev že od nekdaj. Našo nalogo vidimo v tem, da prebivalcem Dunaja omogočimo cenovno dostopna, varna in kakovostna stanovanja,"" pojasnjuje  Kathrin Gaal, podžupanja Dunaja. Kar več kot 60 odstotkov Dunajčanov živi v najemu v tovrstnih stanovanjih, čakalna doba zanje pa je okoli leta do leta in pol. Kakovost stanovanj je, pravijo, enaka ali celo višja kot pri zasebnikih.
""Model je sestavljen tako, da se na podlagi stanovanjskega davka dobijo milijoni evrov, konkretno to za Dunaj pomeni približno 250 milijonov letno, ki jih investiramo v subvencionirano stanovanjsko gradnjo. Tako se letno zgradi od 6000, 7000, 8000 subvencioniranih stanovanj, približno 5000 pa jih je s subvencijami obnovljenih,"" pojasnjuje Christian Schantl. Skoraj polovico celotnega stanovanjskega trga sestavljajo občinska in subvencionirana stanovanja. ""To je relevanten delež, ki vpliva na tudi to, da najemnine na zasebnem trgu ne naraščajo tako močno kot v drugih evropskih mestih,""  še dodaja.
Stanovanja niso namenjena le socialno šibkejšim, pač pa širokemu spektru prebivalstva, dohodkovna meja za stanovanja namreč precej presega povprečni dohodek. Na Dunaju tako pravijo, da se po naslovu bivanja ne da ugotoviti, koliko kdo zasluži.
"
https://www.24ur.com/novice/slovenija/drzavna-proslava-znova-razdvaja-slovensko-politiko.html,Državna proslava znova razdvojila slovensko politiko ,"Državna proslava ob dnevu upora proti okupatorju znova razdvaja slovensko politiko. Na slovesnosti na Mali gori pri Ribnici na Dolenjskem je bil le premier Janez Janša, ni pa bilo predsednika republike Pahorja in predsednika DZ Zorčiča. ","Na Mali gori pri Ribnici je v torek na mestu, kjer so se Tigrovci leta 1941 spopadli z okupatorjem, potekala državna proslava ob dnevu upora. Državne proslave sta se med drugimi udeležila premier Janez Janša in ribniški župan Samo Pogorelc. Janša je ob tej priložnosti položil spominski venec k obeležju TIGR.
Zakaj razburja izbira te lokacije? 
Izbira te lokacije – Male gore nad Ribnico – je namreč naletela na nasprotovanje in protest v uradu predsednikov Pahorja in Zorčiča, pa tudi v veteranskih organizacijah. Kot pravijo, dogodek na Mali gori ne predstavlja začetka in ne celovitosti narodnoosvobodilnega odpora slovenskega naroda med narodnoosvobodilnim bojem.
Predsednik DS Alojz Kovšca je v govoru na Mali gori izpostavil vsakodnevne razprtije in pozval k njihovemu preseganju, kot so to počeli naši predniki, ki so znali ""v ključnih viharno temnih trenutkih poiskati svetlobo"". A ironično je ravno ta proslava kot že mnoga leta doslej dan pred dnevom upora proti okupatorju, znova poglobila razdor in napetosti v slovenski politiki. 
Kot prejšnja leta namreč tudi na letošnji proslavi, kot so že več let zapored opozorili v društvu TIGR Primorska, ni ni bilo slišati niti ene besede o posebnem položaju Primorske pod fašistično Italijo, kjer je ogenj upora zagorel že 13. julija 1920 v Trstu, ni bilo slišati besede o Osvobodilni fronti in njenih vrednotah, o partizanskem osvobodilnem boju, v katerem so sodelovali tudi tigrovci.
Kot so poudarili že več let zapored, ne drži, da je bil spopad na Mali gori prvi spopad z okupatorjem na slovenskih tleh in da so se trije tigrovci spopadli s 34 italijanskimi vojaki. Kot navajajo v društvu, je tri tigrovce v Lovšinovi koči na Mali gori 13. maja 1941 presenetila italijanska patrulja, ki so jo sestavljali štirje italijanski karabinjerji in trije lokalni orožniki, šele po nekaj urah je italijanski patrulji prihitela na pomoč večja vojaška italijanska enota. Ti lokalni orožniki niso bili nič drugega kot domači kolaboranti. ""Torej lahko dogodek na Mali gori upravičeno štejemo za prvi oboroženi napad domačih kolaborantov na slovenske upornike, tokrat tigrovce,"" so zapisali.
Zgodovinar Tone Ferenc v knjigi Akcije organizacije TIGR v Avstriji in Italiji spomladi 1940 tudi navaja, da je še pred to kolaborantsko oboroženo akcijo prišlo tudi do izdaje, ko so ""kmetje domačini sporočili karabinjerjem v Ribnici navzočnost subverzivnih elementov"" na Mali gori. So pa ob tem snovalci proslave po navedbah društva nehote priznali, da so bili domači kolaboranti sestavni del italijanskih okupacijskih enot.
Sklicujejo se tudi na besede zgodovinarja Boža Repeta za Dnevnik, ki je dejal, da na Mali gori ni šlo za načrtovan oborožen spopad, pač pa da so italijanski karabinjerji dobili informacijo, da so te osebe tam, zato so jih hoteli aretirati. Zgodovinar je dodal, da se dogodek na Mali gori preveč mitologizira, cilj pa je očiten. Osvobodilno fronto bi radi zamenjali z nečim drugim. ""Mala gora je najbolj priročna, ker so bili v takratne dogodke vpleteni tigrovci, ki so obče nacionalno sprejemljivi, za razliko od komunistov, ki pri desnici niso sprejemljivi,"" je razložil Repe.
Zato so v Društvu TIGR Primorske že večkrat izpostavili, da ostro protestirajo proti novim in novim poskusom potvarjanja polpretekle zgodovine, posebej še proti potvarjanjem zgodovine in lažem ob tigrovskih spomenikih.
Že pred dobrim mesecem je predsednik Pahor celo pozval za določitev druge lokacije, a očitno niso bili uslišani. In čeprav je formalno na proslavo vabil državni vrh, med častnimi gosti tokrat ni ravno predsednika republike Boruta Pahorja, ki je trenutno na delovnem obisku v Zagrebu. Kot je danes pojasnil ob robu srečanja s predsednikom Gibanja Svoboda Robertom Golobom, se je z Milanovićem želel srečati pred četrtkovim obiskom nemškega predsednika Franka-Walterja Steinmeierja v Berlinu. Ob tem je poudaril, da če je predsednik republike v državi, se proslave mora udeležiti. ""Bil bi tudi na tej, tudi če ni sklicana točno po mojih željah,"" je dodal. Pahor se namreč ne strinja z izbiro lokacije proslave, so minuli teden sporočili iz njegovega urada.
Protestno pa je odpovedal svojo udeležbo predsednik državnega zbora Igor Zorčič.  
Spomnimo
Na Mali gori pri Ribnici so se 13. maja 1941 Zelen, Majnik in Kravanja spopadli z italijansko patruljo, kar za mnoge velja za prvi spopad z okupatorjem v drugi svetovni vojni na slovenskih tleh. V spopadu je bil vodja Zelen ubit, Kravanja je bil ranjen in ujet, a je pozneje pobegnil, Majnik pa je pobegnil že ob spopadu.
Predsednik DS Alojz Kovšca je v govoru izpostavil vsakodnevne razprtije in pozval k njihovemu preseganju, kot so to počeli naši predniki, ki so znali ""v ključnih viharno temnih trenutkih poiskati svetlobo"".
"
https://www.24ur.com/novice/volitve/plenkovic-tezko-je-reci-kaksni-bodo-v-prihodnje-slovensko-hrvaski-odnosi.html,"Pahor sestankoval z Milanovićem, Plenković o slovensko-hrvaških odnosih","Hrvaški premier Andrej Plenković je v ponedeljek dejal, da je v tem trenutku težko reči, kako se bodo po volitvah v Sloveniji in odhodu vlade Janeza Janše odvijali slovensko-hrvaški odnosi, ki so se v zadnjih dveh letih, v času Janševe vlade otoplili. Da so se odnosi v zadnjih dveh letih izboljšali, meni tudi hrvaški predsednik Zoran Milanović, s katerim se je popoldan na delovnem obisku v Zagrebu sestal slovenski predsednik Borut Pahor.","
Predsednik RS Borut Pahor se je na povabilo hrvaškega predsednika Zorana Milanovića popoldan mudil na delovnem obisku v Zagrebu. Predsednika sta se posvetovala o aktualnih vprašanjih v regiji in Evropi. Kot sovoditelja pobude Brdo-Brijuni Process sta govorila tudi o sklicu naslednjega srečanja voditeljev te pobude. Voditeljem sta sklenila predlagati, da bi tokratno srečanje potekalo v Sloveniji.
Predsednika sta spregovorila tudi njunem srečanju 10. maja 2022, ki bo potekalo v Reki. Takrat bo potekala 30. obletnica Zveze društev Slovencev na Hrvaškem, in trilaterali Slovenije, Avstrije in Hrvaške, ki jo bo letos junija priredila Hrvaška.
Plenković: Težko je reči, kakšni bodo v prihodnje slovensko-hrvaški odnosi
Hrvaška tiskovna agencija Hina piše, da bo najverjetnejši novi slovenski premier Robert Golob vztrajal pri uresničitvi arbitražne razsodbe, napovedal je tudi, da bo vodil drugačno zunanjo politiko kot Janša. ""Na podlagi ene izjave v povolilni noči je težko reči, kakšna bo ta politika,"" je dejal hrvaški premier.
Andrej Plenković je pred volitvami v Sloveniji izrazil podporo premierju Janezu Janši, s katerim sta člana iste evropske politične družine, Evropske ljudske stranke. V ponedeljek je ponovil, da bi isto storil še enkrat ter poudaril, da je Janša njegov prijatelj, odnosi med državama pa so se zelo izboljšali in sprostili.
Spomnil je, da je Slovenija podprla vstop Hrvaške v schengen ter območje evra in Organizacijo za gospodarsko sodelovanje in razvoj (OECD). ""Ne bi bilo dobro, če bi sprememba politične konfiguracije v Sloveniji privedla do spremembe političnih stališč,"" je dejal. Plenković je obenem v ponedeljek kritiziral predsednika največje hrvaške opozicijske stranke, socialdemokratov (SDP) Peđo Grbina, češ da je ""grobo kritiziral in celo žalil"" Janšo.
Grbin je namreč v nedeljo dejal, da je ""skorumpirana avtokratska politika Janeza Janše"" doživela polom kljub podpori hrvaškega premierja. Na volitve v Sloveniji se je danes odzval tudi hrvaški predsednik Milanović, ki se bo sicer popoldne v Zagrebu srečal s slovenskim predsednikom Borutom Pahorjem.
Izrazil je pričakovanje, da bo Golob hitro sestavil vlado. ""To je njihova arhitektura. Slovenija je že 30 let tako strukturirana. Je liberalno leva, vse to izhaja izpod srajčice zveze socialistične mladine za razliko od zveze komunistov na Hrvaškem,"" je hrvaški predsednik komentiral izid nedeljskih volitev.
Milanović je dodal, da so odnosi med Zagrebom in Ljubljano zadnji dve leti ""zares dobri"", po njegovem mnenju ima zasluge za to Janša. ""Vidimo, da so odnosi med Hrvaško in Slovenijo stabilnejši, ko je na oblasti Janša, a tudi, ko je bila na oblasti levica, niso bili sovražni,"" je dejal.
Glede možnosti, da bi skušala nova slovenska vlada preprečiti vstop Hrvaške v schengen, je dejal, da Hrvaške v tem primeru ne bo konec. ""Sebi bodo naredili škodo,"" je dodal.""Če bo Slovenija gledala na svoje interese, bo zahtevala, da Hrvaška vstopi v schengen, drugače bodo morali zaposliti še 20.000 policistov,"" je še dejal hrvaški predsednik.
"
https://www.24ur.com/novice/preverjeno/vegan-aktivist-upornik.html,"Vegan, aktivist, upornik","V oddaji Preverjeno razkrivamo, kakšno je stanje v slovenski živinorejski industriji. Po pandemiji je še bolj jasno, da je nujno spodbujati pridelavo trajnostnih kmetijskih pridelkov.","Leta 2020 je skupina aktivistov skrito dokumentirala stanje slovenske intenzivne prašičjereje. Javnosti so želeli prikazati, kakšen je standard v živinorejski industriji pri nas. Ustanovili so organizacijo AETP, ki se bori za večjo transparentnost glede živalskih obratov, je pojasnil predstavnik Samo Curk. ""To se naredi s pomočjo skritih kamer ali nočnih obiskov aktivistov, ki nam te posnetke dajo in tudi naprošamo ljudi iz industrije, če želijo zažvižgati, naj se obrnejo na nas in mi bomo to objavili.''
V državi živijo številni aktivisti, ki že leta opozarjajo na pravice živali. Matej Glivar je eden od najbolj prepoznavnih. Več kot 30 let je užival meso, jajca in mleko. Kot pravi, je bil ujetnik sistema, v katerem vsi živimo. ""Jaz sem se čez noč odločil. Najprej sem poskusil, potem pa sem začutil, da ne želim več podpirati nasilja nad živalmi. Sam tega ne bi nikoli naredil, ampak grem v trgovino in plačam, da nekdo to naredi namesto mene in potem sem zelo hitro začel iskati načine, kako bi postal aktiven, pa nikoli nisem bil aktivist.""
Cilj vseh akcij je sprememba. Z aktivizmom želijo doseči širši krog ljudi in spodbuditi kritično razmišljanje, predvsem pa prisiliti javnost, da se o tej temi govori.
Kmet Milan Rus iz Prlekije je eden redkih, ki javno izpostavi, da je vegan. Obiskali smo ga v naselju Mota v občini Ljutomer. Na družinski kmetiji Grunt je včasih imel prašiče, govedo, konje, zdaj prideluje izključno ekološko pridelane žitarice, kaše in olja. ""Zgodila se mi je streznitev in me čudi, da še nikogar drugega to ni doletelo. Malo nas je, ki smo o tem razmišljali. Moral sem preklopiti, ni mi drugega ostalo, vest mi ni pustila, da bi nadaljeval z dejavnostjo.""
Kmetijska politika je povezna s subvencijami. Zato je lahko kilogram mesa celo cenejši od kilograma sadja. Razliko v ceni plačujemo vsi s prispevki in davki. V Sloveniji trikrat bolj subvencioniramo živila živalskega izvora kot živila rastlinskega izvora. Številne organizacije in društva že leta pozivajo vlado, naj kmetijske subvencije v naslednjih desetih letih iz živinoreje preusmeri v pridelavo rastlinske hrane za ljudi.
"
https://www.24ur.com/novice/slovenija/golob-ne-vidi-moznosti-sodelovanja-z-janso-prej-z-nsi.html,"Golob ne vidi možnosti sodelovanja z Janšo, prej z NSi","Kako bodo zmagovalci volitev sestavili koalicijo, kako si bodo razdelili resorje, kateri bodo prvi ukrepi, ki jih bodo sprejeli? Do kdaj bo oblikovana nova, že 15. vlada? Na ta vprašanja so odgovarjali zmagovalec volitev, predsednik Gibanja Svoboda Robert Golob, predsednica SD Tanja Fajon, in koordinator Levice Luka Mesec. Soočili so se tudi z zahtevami šolskih sindikatov, zveze svobodnih sindikatov, mladih zdravnikov in obrtnikov.","Stranka Roberta Goloba, Gibanje Svoboda, je v nedeljo dosegla zgodovinsko zmago. V novi sestavi parlamenta bo imela rekordnih 41 poslancev. Kaj bo stranka naredila, da ne bo razočarala volivcev, kot se je v preteklosti že dogajalo z novimi strankami, ki so prevzele vlado? Kot je v oddaji 24UR ZVEČER dejal Golob, je vsaka stranka drugačna in tudi Gibanje Svoboda je drugačno. 
""Ljudem smo vnaprej povedali, kaj je tisto, za kar se bomo zavzemali,"" je dejal. ""Odgovornost je velika in jo sprejemamo ponižno,"" je poudaril.
S strankama SD, ki je osvojila sedem mandatov, in Levico, ki bo imela pet poslancev, se že pogovarjajo o sestavljanju vlade. Uradni pogovori pa se bodo po Golobovih besedah začeli prihodnji teden. Poudaril je, da je časovnica dokaj znana, saj naj bi se parlament oblikoval do 13. maja. Želijo si, da bi koalicijo oblikovali čim prej, celo hitreje, kot jo je Lojze Peterle, ki je imel v parlamentu ministre potrjene v 34 dneh od volitev.
Kako na oblikovanje bodoče vladne koalicije vpliva ponujen odstop Mesca?
Čeprav je prvak Levice, Luka Mesec, zaradi slabšega rezultata na volitvah, svoji stranki ponudil svoj odstop, sta z Golobom že govorila o prihodnjem sodelovanju. ""Predstavil sem mu situacijo v naši stranki. Stvar glede mojega odstopa bo razrešena do konca tedna. Če dobim zaupnico, lahko s pogovori začnemo že v začetku drugega tedna,"" je dejal Mesec.
Kot je pojasnil, je svoj odstop svetu stranke ponudil zato, ker je timski igralec. ""To se mi zdi osnovna demokratična higiena. V življenju je bolj kot to, kako prenašaš zmage, pomembno tudi, kako preneseš poraz. Ali bodo od mene zahtevali odstop, bo odločil svet stranke,"" pravi. 
Tudi Tanja Fajon (SD) je dejala, da so se o slabšem rezultatu na volitvah že pogovorili znotraj stranke, ki ji je kljub temu zaupala mandat za koalicijska pogajanja. ""Za zdaj ostajam na čelu stranke in imam mandat za pogajanja,"" je dejala in poudarila, da se bodo o njeni nadaljnji usodi na čelu stranke odločali na volilnem kongresu stranke, ki bo čez šest mesecev.  
Kako si bodo razdelili ministrstva?
Golobova stranka ima med vsemi tremi strankami, ki se dogovarjajo za koalicijo, daleč največ mandatov in bi ji zato pripadlo tudi največ ministrstev. ""Pripada nam levji delež odgovornosti,"" je priznal Golob, a poudaril, da se bodo morali najprej potruditi, da ne bodo razočarali ljudi. Izpostavil je, da si želijo prevzeti odgovornost predvsem za zdravstveni in finančni resor ter področje podnebnih politik. 
""Zdravstveni minister potrebuje zaslombo predsednika vlade in finančnega ministra,"" je poudaril. Potrdil je, da na čelu zdravstvenega ministrstva vidijo Danijela Bešiča Loredana, ki je eden prvih zdravnikov, ki si je upal spregovoriti o korupciji v zdravstvu.
Mesec je sicer pred volitvami dejal, da je Loredan zanje nesprejemljiv. ""Tudi o tem sva z Golobom govorila. Dejal sem, da je nesprejemljiv glede na program, ki ga je predstavil,"" je pojasnil in dejal, da mu je Golob zagotovil, da bodo vladni program oblikovali skupaj. Kot je še dodal, pričakuje, da bodo rešitev za zdravstvo iskali v okviru javnega. ""Korupcija v zdravstvu ne sme biti izgovor za njegovo privatizacijo,"" je poudaril.
In katera ministrstva zanimajo SD? Fajonova ne skriva, da jo zanima mesto zunanje ministrice, a za ta položaj ima tudi Gibanje Svoboda svojo kandidatko Marto Kos. ""Pogovarjala se bom tako z Golobom kot znotraj vodstva stranke. Vse korake bomo sprejemali skupaj,"" je odgovorila in poudarila, da imajo v SD strokovno ekipo. Sicer pa je dejala, da si je tudi SD zastavila jasne prioritete, med katerimi so javno zdravstvo in šolstvo ter pomoč mladim pri reševanju stanovanjskega problema. 
Mesec pravi, da se o tem, katera ministrstva bi zasedla Levica, še niso pogovarjali. ""Nismo še tako daleč. Najprej moramo v stranki opraviti pogovore v tem tednu,"" je dejal in dodal, da so resorje, ki jih zanimajo, že omenili v programu.
Sicer pa je Golob poudaril, da je vse še odprto in da bo pri izbiri ministrskih kandidatov glavni kriterij strokovnost. ""Iskali bomo najbolj strokovne in najboljše kadre. Želimo združevati najboljše kadre, ne glede na strankarsko pripadnost,"" je poudaril.
Prepričan je, da jim bo uspelo v hitrem času sestaviti levosredinsko vlado. ""Vsebinska razhajanja so bistveno manjša, kot se zdi. Sem velik optimist, da lahko razhajanja, ki so minimalna, odpravimo v čim krajšem času,"" meni Golob. 
Kaj bodo prve poteze nove vlade?
Fajonova je spomnila na predvolilno obljubo SD, da si želijo okrepiti javno zdravstvo. Dejala je, da si želijo državnega sekretarja ali koordinatorja, ki bi skrbel samo za skrajševanje čakalnih vrst.
Vse stranke pa se strinjajo, da bo ena od prvih nalog, ki se jih bodo lotili, odprava škodljivih ukrepov, ki jih je Janševa vlada sprejemala v času zdravstvene epidemije. ""Podprli bi zakon, ki ga je predlagal Inštitut 8. marec glede ukinitve škodljivih ukrepov aktualne vlade. Da vrnemo normalizacijo državi,"" je dejala Fajonova. 
Tudi Mesec se je strinjal: ""Definitivno mora vlada začeti s tem, da se odpravijo vse škodljive posledice Janševe vlade. Inštitucije morajo spet dobiti avtonomijo."" Med drugim je izpostavil tudi prekinitev političnih posegov v javni servis RTV, Policijo ... 
Je možno sodelovanje z NSi in SDS?
Kakšne pa so možnosti sodelovanja s strankama SDS in Nova Slovenija (NSi)? Golob je jasen: ""Ne vidim možnosti (za sodelovanje z Janezom Janšo). Prej vidim možnost za programsko in projektno sodelovanje z NSi, vendar je v tem trenutku prezgodaj govoriti o tem. Za to bo čas po jeseni.""
Golob je veliko govoril tudi o sklenitvi novega družbenega dogovora. Kaj to sploh pomeni? ""Nov družbeni dogovor pomeni to, da postavljamo nove temelje za to, kako je videti socialno pravična in solidarna država, ki temelji na tržnem gospodarstvu,"" je pojasnil Golob. ""Hočemo vzpostaviti nov sistem, ki bo skrbel za naranljivejše na eni strani, hkrati pa bo odporen na to, kar se dogaja v svetu. Želimo, da je sistem odporen na zunanje vplive, kot so na primer epidemija covida-19 ali ukrajinska in energetska kriza.""
Ali lahko v vladni ekipi pričakujemo tudi Alenko Bratušek in Marjana Šarca? ""Mi v tem trenutku ne izključujemo ničesar. Najbolj pomembno nam je, da bomo kadrovali po strokovnosti. In strokovnjakov je kar nekaj. Namenoma govorim, da ne bodo imeli prednost samo tisti, ki imajo našo strankarsko izkaznico, ker bi to tudi ljudje zelo slabo sprejeli,"" je dejal in poudaril, da morajo pred tem najprej odpraviti škodljivo kadrovanje trenutne vlade.
""Seveda si želimo tudi LMŠ in SAB v koaliciji, ampak ne izključujemo drugih manjših strank, ki imajo lahko zelo dobre strokovnjake, pa se tudi niso uvrstili v parlament,"" je dodal. 
'Želimo si doseči dogovor, ki bo trajal vsaj dva mandata'
Janševa vlada ima odprto ""fronto"" s Sindikatom vzgoje, izobraževanja, znanosti in kulture Slovenije (SVIZ), ki zahtevajo zvišanje plač učiteljem. Bodo sindikalisti pri svojih zahtevah vztrajali tudi pri novi vladi? 
""Stavka je odprta in traja. Stavkovne zahteve smo posredovali vsem strankam, ki so danes tukaj. Vsi so se opredelili glede zahtev. Sklepam, da to ne bo pretežka naloga,"" je bil jasen Branimir Štrukelj, glavni tajnik sindikata.
Golob je dejal, da se bodoča vlada namerava sestati z vsemi sindikati in ne s posamičnimi. Šele na podlagi tega dialoga pa se lahko začnejo pogovarjati o reševanju nakopičenih težav. ""Želimo si doseči dogovor, ki bo trajal vsaj dva mandata,"" je poudaril. A Štrukelj ga je spomnil, da je celotni šolski sistem v stavki. Zato pričakuje, da se bo vlada lotila reševanja aktualnih težav. 
Fajonova je potrdila, da so stavkovne zahteve še odprte in izrazila mnenje, da bo treba iskati rešitve za prenovo plačnega sistema. ""Pred nami so težki izzivi,"" je priznala. 
Tudi Mesec je dejal, da je plačni sistem v javnem sektorju ena od prioritet nove vlade. ""Plačni sistem je v razsulu. Pokopala ga je Janševa vlada, uničen pa je bil že prej,"" je dejal. Vendar pa je opozoril, da se mora vlada dogovoriti, koliko denarja bo namenila za plače. Predvsem pa si, kot je izpostavil, v Levici želijo ""izbrisa sramotnega plačnega razreda J"". Ob tem je izrazil prepričanje, da mora država postati zgled dobrega zaposlovalca.
Golob je prepričan, da so politika in sindikati sposobni skupaj rešiti socialni dialog. Kot je dejal, pa posamezni ukrepi niso rešitev, ker bodo podirali razmerja. ""Morda pa je čas, da po dolgem obdobju, ko socialni sporazum nismo uspeli sklenit, to zdaj poskusimo,"" je upanje izrazila Lidija Jerkič, predsednica Zveze svobodnih sindikatov (ZSSS). 
OZS si ne želi poseganj v protikoronske zakone
Glede pričakovanj podjetnikov in obrtnikov je predsednik Obrtne zbornice Slovenije (OZS) Branko Meh dejal, da najprej pričakuje stabilno in močno vlado, ne želi pa si poseganj v 10 protikoronskih zakonov, ki da mnogim podjetjem odločilno pomagali. ""Ti ukrepi vlade so bili dobri. Marsikateri obrtnik je preživel zaradi teh ukrepov. Želim, da vlada razume podjetništvo in obrtništvo, da bomo še naprej lahko delali. Smo proti višanju davkov in proti višjim prispevkov na plače.""
Golob je na to odgovoril, da močnejše vlade, kot bo prihajajoča, Slovenija še ni imela. Napovedal je obdavčenje premoženja, ki da trenutno ni dovolj obdavčeno.
Dejal je, da se zaveda, da so bili številni obrtniki zelo prizadeti in obljubil, da bo nova vlada poskrbela za vse. ""Investirali bomo v delovna mesta. Dobili smo mandat ljudi za popolnoma nov način vladanja, za vlaganje v projekte, ki bodo ustvarjali večjo vrednost.""
Meh se je strinjal z Golobom, da je vlaganje v inovativno gospodarstvo prihodnost in dejal, da bo morala pri tem pomagati vlada z raznimi subvencijami, da bodo obrtniki lahko prišli do sodobnih strojev in da bodo konkurenčni na mednarodnih trgih. Povedal je še, da prevečkrat govorimo o davkih in poudaril, da so problem predvsem prispevki na plače.
A Mesec je pobude o nižjem obdavčenju kritiziral. ""Če hočemo met višje plače tega ne bomo dosegli z nižjimi davki. To je škodljivo. Če hočemo dobiti boljše plače, potrebujemo drugačno gospodarstvo."" Zavzel se je za ustanovitev razvojne banke.
Predsednica ZSSS Lidija Jerkič je povedala, da je davčna reforma potrebna, težava pa da je parcialno reševanje le te. ""Tukaj je treba ne samo dodatno obdavčit premoženje, treba je tudi postaviti nova razmerja znotraj dohodninskih razredov. Imamo srednji razred, ki počasi izginja. To je potrebno uravnotežiti. Gospodarstva ne smemo graditi na subvencijah, velja tudi enako za socialne prejemke. Tudi ti dostikrat prihajajo v napačne roke.""
Štrukelj pa je dejal, da bo plačni sistem v javnem sektorju eden od preizkusnih kamnov te vlade, ki bo morala sprejeti težke odločitve.
O reševanju energetske krize in pritisku na denarnice
Čeprav se je Janševa vlada v predvolilni kampanji hvalila z nižjimi položnicami za elektriko, pa je Golob opozoril, da bodo posledice energetske krize ljudi udarile po žepih šele jeseni. 
""Ocenjujem, da bodo cene zemeljskega plina najbolj kritične za navadne ljudi. Trg zemeljskega plina in električne energije trenutno ne deluje učinkovito. Glavna tema bo, na kateri nivo postaviti cene, da bodo dolgoročno vzdržne.""
Kako rešiti kadrovske težave v zdravstvu?
S kandidati za sestavo nove vlade se je soočila tudi Polona Gams iz Mladih zdravnikov Slovenije, ki je opozorila, da se je v zadnjih letih zvrstila kopica ministrov za zdravje. Izpostavila je, da je pomembno, da bo vlada stala za ministrom. ""Pričakujemo povečanje števila zdravnikov, da ne bomo gledali vsega le skozi prizmo denarja,"" je poudarila. 
""Minister za zdravje bo imel mojo 100-odstotno podporo. Dal sem zavezo, da bomo program, ki smo ga sestavili, podprli. Zdravstvo je prva stvar v našem mandatu,"" pa je odgovoril Golob. 
Fajonova je izpostavila, da bo potrebna obsežna zdravstvena reforma, ki jo bo treba izvesti s pomočjo socialnega dialoga. ""Če ne bomo sposobni ljudem zagotoviti, da pridejo do zdravnika pod enakimi pogoji, potem nismo uspeli,"" je med drugim dejala. 
Mesec pa je opozoril, da Levica ne bo podprla ministra, ki bo uničeval javno zdravstvo. ""Ne bi rad, da ljudje hodijo k zdravniku z bančno, ne pa zdravstveno kartico,"" je ponazoril.
Mladi zdravniki si želijo predvsem, da bi v novi vladi odločitve sprejemali skupaj s stroko in delovali povezovalno. ""Eden večjih problemov je pomanjkanje kadra, niso dovolj zgolj delovni inštrumenti. Govorim tudi o medicinskih sestrah in drugem pomožnem osebju."" 
Goloba je vprašala, kako bi stimuliral zdravnike in medicinske sestre, da ostanejo v Sloveniji. ""Zdravstvo je potrebno temeljito reorganizirati. Kar se tiče pomanjkanje kadra. Prvo je, da je kader slabo izkoriščen. Z neučinkovitostjo šibimo svoj zdravstveni sistem. Imamo pa tudi zaguljen sistem, kako pripeljati kader iz tujine v Slovenijo. Absurdno je, da je lažje pripeljati gradbenega delavca kot zdravnika. Prenoviti moramo migrantsko politiko,"" je odgovoril Golob.
Želja po stabilnosti, dialogu in sodelovanju
Gosti v studiu so bodočemu mandatarju izrazili tudi nekatera ključna pričakovanja do nove vlade. Štrukelj pravi, da je pomembno, da vlada rehabilitira položaj sindikatov, ki da so bili v Janševi vladi marginalizirani. ""Poskušalo se nas je odriniti od dialoga in sodelovanja pri ključnih vprašanjih. Te stvari pa bo treba uresničiti, ne samo podpisati.""
Meh pričakuje, da bo vlada razbremenjevala obrt in podjetništvo. Jerkičeva pa, da se v letošnjem letu ""vrne pravna država in sodelovanje civilne družbe - od nevladnih organizacij in sindikatov"". Želi si stabilnosti na daljši čas, všeč pa ji je tudi ambicija stalne vlade do leta 2030.
Fajonova je dejala, da jo je pogovor veselil. Zagotovila je, da lahko sestavijo stabilno in trdno vlado. ""S sindikati smo ves čas v navezi, tudi s civilno družbo. Čas je, da zaženemo ekonomsko-socialni svet,"" je še poudarila.
Mesec predvsem čuti veliko odgovornost. ""Dejstvo je, da smo vsi skupaj uspeli mobilizirati ljudi, ki so plebiscitarno zavrnili vlado Janeza Janše. Levica je lahko stabilen partner.""
Ob koncu je Golob dejal, da se svoje odgovornosti zaveda in ponovil, da bo deloval operativno, saj da drugače ne zna delati, ker izhaja iz gospodarstva. ""Izzivi so veliki, vsi bi si želeli vse in takoj. Vendar z majhnimi koraki bomo to dosegli.""
"
https://www.24ur.com/novice/volitve/dan-po-volitvah-prvi-premisleki-o-delitvi-resorjev-in-ministrskih-kandidatih.html,"Golob računa tudi na 'strokovne kadre' strank, ki niso prišle v parlament","Dan po volitvah v DZ se že pojavljajo prva ugibanja o novi koaliciji in ministrskih kandidatih. Predsednik Gibanja Svoboda Robert Golob med prioritetnimi področji svoje stranke navaja zdravstveno, finančno ter združeno infrastrukturno in okoljsko ministrstvo. Za slednja imajo v stranki tudi svoje kandidate. Imen Golob sicer še ne želi razkrivati, saj se namerava o tem najprej pogovoriti s koalicijskimi partnerji. Je pa v oddaji Svet na Kanalu A priznal, da na 41 poslancev in temu ustrezno število ministrov niso računali, zato bodo morali še kakšno ministrsko ime zdaj na hitro še kje najti: ""Ampak zato pa računamo še na ostale stranke, tudi na te, ki morda niso prišle v parlament, da nam pomagajo s svojimi strokovnimi kadri.""","Stranka Gibanje Svoboda je na nedeljskih volitvah prepričljivo zmagala in po delnih neuradnih izidih dobila 41 poslanskih glasov. Tako je pričakovati, da bo Robert Golob dobil mandat za sestavo nove vlade.
Vlado si sicer želi sestaviti čimprej: ""Po zadnjih informacijah naj bi se 13. maja najprej sestal parlament in mi bi si želeli, da bi šlo od tam naprej zelo hitro. Zdaj bom malo pretiraval, ampak želel bi si, da vlado dobimo v 34 dneh od formiranja parlamenta, kar pomeni, da bi imeli vlado tam zagotovo do konca junija, to je naš načrt,"" je dejal v pogovoru za omenjeno oddajo naše medijske hiše.
Kar se same koalicije tiče, je že bil v stiku z ostalimi predsedniki, pogovori se bodo nadaljevali po praznikih.
Skupaj s stranko SD ima Gibanje Svoboda 48 glasov. Dovolj, ampak kdaj pa tudi hitro premalo ... Si Robert Golob želi močnejše koalicije? ""Da, nedvomno. Želimo sestaviti vlado, v kateri ne bosta samo dve stranki. Vanjo bi želeli na vsak način povabiti tudi Levico, se pravi, da bi imeli levosredinsko koalicijo, hkrati pa tudi dve zunajparlamentarni stranki, ki sta bili v KUL-u, to sta SAB in LMŠ zagotovo, pa morda še kakšno od manjših strank, ki se prav tako ni uvrstila v parlament,"" Golob pojasnjuje, da si želijo mandat, ki so ga dobili od ljudi, prenesti na čim širši krog strank, s katerimi delijo iste vrednote. Dodaja, da je hvaležen, da so dobili toliko glasov, hkrati pa se zaveda odgovornosti.
Golob je sicer že pred dnevi dejal, da imajo pripravljena vsa imena ministrskih kandidatov, a tudi danes jih še ni želel razkriti, saj se nameravajo o tem najprej pogovoriti s koalicijskimi partnerji, kar bo prihodnji teden. ""Je pa res, da na 41 poslancev in temu ustrezno število ministrov nismo računali, tako da bomo morali še kakšno ministrsko ime zdaj na hitro še kje najti. Ampak zato pa računamo še na ostale stranke, tudi na te, ki morda niso prišle v parlament, da nam pomagajo s svojimi strokovnimi kadri,"" je priznal.
Dan po volitvah že prva ugibanja 
Mesto zdravstvenega ministra se, kot kaže, obeta zdravniku in poslanskemu kandidatu stranke Danijelu Bešiču Loredanu, kar je slednji potrdil že pred volitvami, piše STA. Po znanih rezultatih nedeljskih državnozborskih volitev pa je glede ministrske funkcije dejal: ""To je stvar Goloba. Jaz sem svojo domačo nalogo izpolnil.""
Najprej bo sicer po njegovem mnenju treba zdravstveni sistem umiriti in ga stabilizirati, spremeniti postcovidno strategijo, poskrbeti za čakalne vrste in v roku enega leta najti način spremembe nabav v zdravstvu in urediti zdravstvena zavarovanja.
Podpredsednico stranke Marto Kos mnogi vidijo na čelu zunanjega ministrstva. ""Glede na to da smo dobili izjemno odgovornost in velika pričakovanja, bomo nujno potrebovali ljudi, ki so pripravljeni trdo garati za Slovenijo. Jaz to sem,"" je dejala zase.
V medijih se je sicer v zadnjih tednih omenjalo, da bi mesto zunanje ministrice utegnilo zanimati tudi predsednico SD in aktualno evropsko poslanko Tanjo Fajon. V SD za zdaj poudarjajo le, da bo delitev resorjev stvar koalicijskih pogovorov.
Mesto ministrice v novi vladi se utegne nasmehniti tudi drugi podpredsednici Gibanja Svoboda Urški Klakočar Zupančič, in sicer na čelu pravosodnega ministrstva. Kot je poudarila v izjavi, je njena iskrena želja, da nekaj doprinese k temu, da bi država postala boljša, zato bo prevzela odgovornost, če ji bo ta zaupana.
V neformalnih krogih je kot možno ime za kandidata za finančnega ministra zaokrožilo tudi ime predsednika računskega sodišča Tomaža Vesela. Golob se bo sicer v torek neformalno sestal s predsednikom republike Borutom Pahorjem, uradno srečanje pa je pričakovati po konstituiranju nove sestave DZ. V torek naj bi stekli tudi prvi pogovori o oblikovanju koalicije z SD, pa tudi z Levico.
Prvak Gibanja Svoboda je v današnjem pogovoru za Radio Koper sicer še dejal, da je med prioritetami stranke postaviti jedro bodoče koalicije oziroma vlade, pri čemer pa da se bodo pogovarjali z vsemi strankami KUL in ne zgolj s tistimi, ki jim je uspelo prestopiti parlamentarni prag. Prepričan je namreč, da koalicija ni zgolj parlamentarno telo, politika pa da se je omejila zgolj na delovanje v parlamentu, kar je po njegovem mnenju tudi eden izmed razlogov, da so ""ljudje tako plebiscitarno rekli ne strankam, še posebej strankam leve sredine"".
""Mislim, da je koalicija bistveno več, pomeni sodelovanje, sodelovanje za dobro naše družbe in sodelovanje ni odvisno samo od tega, koliko poslancev ima kdo, temveč koliko strokovnosti in znanja imajo kadri,"" je še dejal. Hkrati zatrjuje, da so odprti za kadre strank, ki se niso uvrstile v DZ, med slednjimi navaja LMŠ, SAB, ""morda tudi Vesno in Dobro državo"".
O sodelovanju s strankami aktualne vlade – v NSi so namreč že nakazali pripravljenost za morebitno sodelovanje – pa Golob poudarja, da bo čas pokazal, na katerih točkah bo možno programsko in projektno sodelovanje. ""Verjamemo, da bo ta čas že jeseni, do takrat pa je še dosti dela,"" še poudarja.
"
https://www.24ur.com/popin/domaca-scena/glasbeniki-odzivi-na-rezultat-volitev.html,"Glasbeniki po volitvah: Čas je za drugačen odnos, za boljšo komunikacijo","Jutro po dramatičnem razpletu desetih državnozborskih volitev so nekaj misli o izidih strnili tudi naši glasbeniki. Nekateri od njih so v petek pred odločilnim vikendom nastopili na koncertu, na katerem so državljane spodbujali k čim večji volilni udeležbi. Njihov glas je bil uslišan, volilo je skoraj 70 odstotkov volilnih upravičencev. Kaj pa naši zvezdniki menijo o rezultatih teh prelomnih volitev?","Za naš portal je po volitvah spregovorila Aleksandra Ilijevski, ki je z zasedbo Pliš prav tako nastopila na velikem koncertu Gremo volit! na Trgu republike v Ljubljani. Dejala je, da ji je visoka volilna udeležba dala upanje, da smo se Slovenci in Slovenke končno začeli zavedati, da z volitvami dajemo moč predstavnikom in predstavnicam ljudstva ter da jim jo lahko, če zatajijo svoje poslanstvo in pozabijo na vse moralne kodekse, tudi odvzamemo: '' Vprašanje je, ali so se tega začeli zavedati tudi vsi tisti, ki so na poziciji moči. Za začetek bi bilo veliko že, če bi v novi vladi sodelovali drug z drugim, tako kot so to počeli pred volitvami, saj so si tudi s tem pridobili glasove. Za zgled si lahko vzamejo vse nevladne organizacije in aktiviste, ki so nas ti dve leti bodrili, opozarjali na to, kaj naj bi bila demokracija, in predvsem povezovali med seboj kljub vsem možnim šikaniranjem in grožnjam zdaj odhajajoče oblasti in njenih satelitov.'' Glasbenica je ob tem zaključila z iskrenim: ''Hvala jim!''
Na prireditvi, ki je potekala nekaj ur pred nastopom volilnega molka, je sodeloval tudi legendarni Lado Leskovar. Dan po tem, ko je postalo jasno, kakšne spremembe potekajo na političnem področju, je dejal: ''Zadovoljen sem!'' Opcijo, ki je na volitvah slavila, je označil za ''veliko bolj normalno'', dotaknil pa se je tudi dejstva, da se je na njihovo spodbudo k udeležbi na nedeljskem glasovanju odzvalo toliko ljudi. ''Na koncertu sem dejal: 'Pejte volit, če ne bodo tisti drugi, za katere tega nočete, vzeli vaš glas,''' je bil iskren pevec. Dodal je, da je na koncertu znano skladbo Med iskrenimi ljudmi posvetil tistim, ki prihajajo, Poslednji vlak pa nasprotno (vizionarsko) poklonil tistim v odhodu.

Petkovega koncerta so se z veseljem udeležili tudi člani zasedbe Mrfy. Bobnar Rok Klobučar je danes za 24ur.com ni mogel skriti navdušenja: ''Top! Zmagali smo!'' Dejal je, da so na dogodek pred volitvami prišli z željo pomagati in da so veseli, da so lahko. V prihodnosti si od nove vlade obetajo več pozitivnih stvari, predvsem pa si želijo več posluha za kulturnike. 
Matevž Šalehar - Hamo ne more skriti zadovoljstva ob tem, da so šli ljudje tako množično na volišča. To je po njegovem mnenju nujna stvar, nekaj besed pa je dodal tudi na temo volilnega izida: ''Rezultati? Zanimivo! Ne vemo, kaj nas čaka, imamo pa upanje.'' Povedal je še: ''Sprememba, ki za začetek sledi, je ta, da bo znova dovoljena kritika politike. Sedaj so bile te kritike zatrte, kar preprosto ni pravično do državljanov.'' Ravno kritika je po njegovem mnenju pomembna za politiko, saj lahko ta samo s kritiko postane boljša.
Tinkara Kovač je po dnevu, ki je prinesel prelomne spremembe, dejala: ''Za nami so težka leta, v katerih so se osebe na odgovornih položajih morale soočati s problemi, ki jih niso pričakovale. Ne glede na to pa je izid volitev pokazal željo po spremembi in tega ne smemo podcenjevati.'' Ob tem je poudarila željo po drugačnih časih: ''Želja po spremembi bi morala po eni strani dati misliti tistim, ki odhajajo, po drugi strani pa bi morala tistim, ki vstopajo, vliti veliko odgovornosti do te naše lepe dežele.''

Za naš portal je dan po volitvah spregovoril tudi Marko Soršak - Soki, bobnar skupine Elvis Jackson. Državljanom je najprej sporočil: ''Naj vas ne bo strah drugačnosti in novega poskusa,'' ter dodal: ''Vse obljubljeno je v vsakem primeru objavljeno in zabeleženo. Obljuba je bila dana, čas je za dejanja,'' ob tem pa pozdravil izbiro in v šali pripomnil: ''Končno Primorec!'' Visoko volilno udeležbo pripisuje dejstvu, da so si ljudje premislili in se odpravili na volišča, ter se ozira v prihodnost: ''Če sedaj ne stopimo skupaj, smo obsojeni na propad.'' Glede prihodnosti je optimističen, a vendar z nogami trdno na tleh, ob tem pa poudarja glavni premik: ''Sprememba bo, prihaja z drugo energijo, ta se bo kazala v odnosih z državljani. Rezultat je optimalen, a ne bo viden takoj, pomembni bodo ravno odnosi in komunikacija. Stopili bomo skupaj.'' Za konec je podal izjavo, h kateri se ob tej tematiki pogosto zateka: ''Dobra je tista politika, v kateri ljudje politikov ne poznajo po imenu. Ta mora 'laufati', mi moramo biti zadovoljni in se posvečati zgolj svojim (morebitnim) zasebnim težavam.''
Svoj pogled pa je podal tudi mariborski pevec Sebastian, ki je uvodoma dejal, da je zadovoljen, ker prihajajo novi obrazi, saj starim ne glede na vse ne zaupa več. Po njegovih besedah so imeli do danes dovolj priložnosti. Ob rezultatih pa ostaja realen: ''Ne delam si utvar. Računam pa na spravno komunikacijo in na to, da bo novi mandatar dopuščal strpen dialog.'' Pravi, da ne pričakuje sprememb čez noč: ""Kolikor spremljam dogajanje v tujini in trende, bo treba vse znova postaviti na noge, čaka nas desetletje kriz in izzivov. Verjetno bistvene razlike kljub volilnemu izidu ne bo.'' Poudaril pa je, da se veseli, da bo oblast z državljani končno komunicirala drugače in učinkovala bolj pomirjujoče ter da med prebivalci Slovenije ne bo spodbujala sporov in prerekanj ter ne bo delovala razdiralno. 

"
https://www.24ur.com/novice/slovenija/institut-8-marec-v-dz-s-podpisi-proti-skodljivim-ukrepom-oblasti.html,Inštitut 8. marec v DZ s podpisi 'proti škodljivim ukrepom oblasti',"Inštitut 8. marec je z zbranimi podpisi v Državni zbor vložil svoj predlog zakona proti škodljivim ukrepom oblasti. Po podatkih Ministrstva za notranje zadeve so zbrali 15.000 podpisov, v Državni zbor pa so jih odnesli približno 10.000, ki so jih prejeli v zadnjem mesecu. Vložitev zakona z zbranimi podpisi je predstavljala še zadnje dejanje kampanje Gremo volit.","S predlogom zakona, ki so ga danes vložili v Državni zbor, želijo odpraviti enajst škodljivih zakonskih določb, ki jih je sprejela vlada Janeza Janša. ""Potreba po tem zakonu je nastala zaradi motnje v demokratičnem procesu v zadnjih dveh letih. S predlogom zakona odpravljamo novele, ki so jim nasprotovali stroka, naslovniki predpisov in širša javnost. Zakon vključuje onemogočanje vstopa podjetja Uber v Slovenijo, zmanjševanje vpliva lokalne politike v šolah in vrtcih, preprečevanje politizacije policije, omogočanje naravovarstva naravovarstvenim organizacijam, omejevanje ministra za kulturo pri samovoljnem podeljevanju javnih sredstev in drugo,"" je poudarila Kristina Krajnc, članica programskega odbora Inštituta.
Nika Kovač, direktorica Inštituta 8. marec je poudarila, da je kampanja Gremo volit dokazala, da med ljudmi obstaja konsenz o javnem zdravstvu, šolstvu in skupnosti: ""To so vrednote, za katere se bomo v Inštitutu še naprej borili – ne glede na oblast. Politika pa je pri tem lahko zaveznik ali nasprotnik."" 
Predlog zakona so ob začetku zbiranja poslali vsem političnim strankam, podporo pa so mu izrazili v Levici, Stranki Alenke Bratušek, Listi Marjana Šarca, Socialnih demokratih, Gibanju Svoboda in Piratih. ""Veseli nas, da imajo stranke, ki so zakonu izrazile podporo, po včerajšnjih volitvah v Državnem zboru večino. Upamo, da bo predlog zakona prva stvar, ki jo bo nova zasedba v Državnem zboru obravnavala,"" je povzela Tina Tomšič, članica programskega odbora Inštituta.
Glede na rezultate volitev pričakujejo, da se bo to tudi zgodilo. Kot je poudarila Tija Jakič, članica programskega odbora Inštituta: ""Veseli smo, da se je Stranka Gibanje Svoboda zavezala, da bo podprla naš zakon, saj bodo le tako nemudoma odpravljeni slabi ukrepi pretekle vlade. Nova oblast se tako s popravljanjem napak prejšnje ne bo ukvarjala celoten mandat. Upamo, da bo tudi vnaprej sodelovanje s civilno družbo uspešno.""
Kot je poudarila Alenka Kreč Bricelj, so v Inštitutu 8. marec vzpostavili močno skupnost: ""To je bila najlepša kampanja, ker je bila kampanja ljudi. Ljudi, ki so šli na ulice mest in vasi, delili rože, zbirali podpise na upravnih enotah in se povezali v skupnost. Z avtobusom smo skupaj prekrižarili vso Slovenijo. Krasni ljudje so bili povsod, od Lendave do Ilirske Bistrice, od Jesenic do Brežic, in vsi so se odločili, da imajo moč. Moč, ki se kaže v zbranih podpisih in množični udeležbi na volitvah."" Ob koncu kampanje so se zahvalili vsem prostovoljcem, ki so delovali v različnih krajih po Sloveniji.
Spomnimo
V Inštitutu 8. marec so pozivali k oddaji podpisa v podporo predlogu zakona proti ""škodljivim ukrepom oblasti"", ki so ga pripravili sami. Prepričani so, da bodo s predlogom zakona, ki so ga v Inštitutu 8. marec pripravili v zadnjih mesecih, ""z enim zamahom odpravili številne škodljive zakonske spremembe, sprejete v tem mandatu parlamenta"". 
Kot so zapisali, želijo z zakonom v svete šol in vrtcev vrniti moč predstavnikov zaposlenih ter zmanjšati vpliv politike na šole, imenovanje ravnateljev ter vzgojo in izobraževanje otrok. Naravovarstvenim organizacijam želijo vrniti status, ministru za kulturo pa želijo vzeti možnost samovoljnega odločanja o dodeljevanju javnih sredstev in vrniti moč strokovnim komisijam.
Preprečiti želijo politično zamenjavo 126 vodilnih zaposlenih v Policiji, onemogočiti ministru za notranje zadeve, da bi se vmešaval v ravnanje Policije v predkazenskem postopku, in vrniti samostojnost državnih tožilcev. Ministrstvu za notranje zadeve bi onemogočili neposredni dostop do podatkov, ki se nanašajo na delo Policije, vrniti želijo popolno avtonomijo Nacionalnemu preiskovalnemu uradu in znova vzpostaviti regulacijo orožja. Onemogočiti želijo privilegije političnih funkcionarjev pri kaznivih dejanjih grožnje in prisile.
Odpraviti želijo ""lobistični Uber zakon"", ki po njihovi oceni še zmanjšuje pravice delavcev in povečuje možnost izkoriščanja taksistov. Vrniti želijo pomen arhitekturni stroki pri vodenju projektov. V proračun želijo vrniti 2,6 milijona evrov, ki so bili izgubljeni zaradi davčnih daril za poslovna darila, poslovna kosila in zabave. Prav tako želijo odpraviti pogoj 5000 evrov na računu za tuje študente.
"
https://www.24ur.com/novice/volitve/visoka-pricakovanja-naj-ne-pozabijo-da-so-drzavo-dobili-v-upravljanje-in-ne-v-last.html,"Visoka pričakovanja: 'Naj ne pozabijo, da so državo dobili v upravljanje, in ne v last'","Predstavniki sindikalnih central ocenjujejo, da so volivci na včerajšnjih državnozborskih volitvah zavrnili smer, v katero je Slovenijo peljala dosedanja vlada premierja Janeza Janše. Želijo si obnovitve socialnega dialoga in sklenitve socialnega sporazuma, v šolskem sindikatu pa tudi takojšnjo obravnavo njihovih stavkovnih zahtev. Na drugi strani gospodarstveniki vseh stanovskih združenj opozarjajo na številne izzive, s katerimi se bo morala soočiti nova vlada, kot sta okrevanje po pandemiji covida-19 in rast cen. V zdravniških vrstah pa od nove vlade pričakujejo prioritetno reševanje težav v zdravstvu.","""Čestitam vsem, ki so se uvrstili v državni zbor, in želim, da ne pozabijo, da so državo dobili v upravljanje, in ne v last,"" je v prvem odzivu zapisala predsednica Zveze svobodnih sindikatov Slovenije (ZSSS) Lidija Jerkič. Če bodo razmerja ostala takšna, kot kažejo delni rezultati volitev, se Sloveniji po njeni oceni obeta stabilnejša in večinska vlada, ki bo imela veliko več posluha za demokratične procese odločanja, z vidika sindikatov pa za socialni dialog.
Prve poteze vlade morajo po njenih besedah okrepiti zaupanje v državo in njene institucije ter občutek državljank in državljanov, da se resnično zavzema za reševanje njihovih problemov in da jih spoštuje.
Po ocenah Jerkičeve rezultati kažejo, da večina volivk in volivcev ne podpira politike razdvajanja vlade v odhajanju in da ni nasedla vsem razdeljenim bonbonom, ki jih je vlada razdelila zaradi pridobivanja podpore. ""Čaka nas obdobje konsolidacije stanja, povezano z zahtevnimi mednarodnimi okoliščinami. Zato je pomembno, da je nova vlada močna in enotna – kljub opoziciji, ki se ji obeta,"" je poudarila.
Visoka volilna udeležba pa je po njenih besedah jasen znak, da so državljani tokrat uporabili svojo pravico do aktivnega državljanstva in da so si sprememb resnično želeli.
""Pričakujemo, da se rešitve ne bodo iskale v zmanjševanju socialnih pravic in privatizaciji javnih storitev""
Tudi predsednik konfederacije sindikatov Pergam Jakob Počivavšek je pohvalil visoko volilno udeležbo, ki daje rezultatom volitev dodatno težo in legitimnost. ""Prvi rezultati kažejo, da se je mogoče nadejati oblikovanja bistveno močnejše koalicije, kot smo ji bili priča v obdobju od zadnjih državnozborskih volitev, in posledično manj politične nestabilnosti,"" je zapisal v odzivu.
Prvi korak nove koalicije bi moral biti ponovna vzpostavitev Ekonomsko-socialnega sveta in socialnega dialoga, v okviru katerega bi bilo treba usklajevati bodoče ukrepe, je prepričan Počivavšek. Prav tako v Pergamu menijo, da bi Slovenija nujno potrebovala socialni sporazum, sklenitve katerega bi morala nemudoma lotiti nova vlada.
""Najprej bo treba kratkoročno poiskati vire za pokrivanje primanjkljajev v proračunu ter pokojninski in zdravstveni blagajni ter nemudoma začeti pogajanja s sindikati javnega sektorja o plačah v javnem sektorju, ki jih je prejšnja vlada pustila v celoti odprta. Srednjeročno pa so ključni izzivi pokojninska in zdravstvena reforma ter vprašanje financiranja dolgotrajne oskrbe, poleg tega pa prihodnost trga dela, vključno z reševanjem prekarnosti in skrajševanjem delovnega časa ter izzivi, povezani z digitalnim in zelenim prehodom,"" je poudaril.
Takoj po volitvah je po Počivavškovih besedah težko napovedati, kakšna ekonomska in socialna politika se napoveduje in kakšno bo reševanje izzivov javnih financ. ""Pričakujemo pa, da se rešitve ne bodo iskale v zmanjševanju socialnih pravic in privatizaciji javnih storitev, še posebej zdravstva, temveč v njihovi krepitvi,"" je sklenil.
""Pravzaprav gre za spoznanje, da smo sedeli na napačnem vlaku""
Predsednik Konfederacije sindikatov javnega sektorja Slovenije Branimir Štrukelj pa je ocenil, da so državljanke in državljani zelo jasno povedali, da želijo živeti v drugačni državi od tiste, v katero je Slovenijo peljala dosedanja vlada. ""Pravzaprav gre za spoznanje, da smo sedeli na napačnem vlaku, ki pelje v napačno smer, tja proti Budimpešti in proti iliberalni demokraciji. K sreči je imel ta vlak vmes eno postajo – to so bile te volitve – in ljudje so ob prvi priložnosti skočili z njega,"" je ponazoril.
""Nedvomno je jasno, da je ta izpraznjena demokracija, to kršenje vladavine prava, poseganje v svobodo medijev, zavržena. Na teh volitvah je bila zavrnjena pot v avtoritarnost,"" je poudaril.
Kot sindikalist Štrukelj od nove vlade pričakuje takojšnjo rehabilitacijo sindikatov kot legalnih in legitimnih zastopnikov delavskih interesov ter vrnitev socialnega partnerstva, ki ga je dosedanja vlada ""popolnoma razvrednotila"". Novo vlado poziva k razmisleku o socialnem sporazumu, najširšem dogovoru v družbi, v katerem bi opredelili ključna ekonomska in socialna vprašanja.
Kot glavni tajnik Sindikata vzgoje, izobraževanja, znanosti in kulture Slovenije pa pričakuje takojšnji začetek pogajanj o sklenitvi stavkovnega sporazuma oz. izpolnitvi stavkovnih zahtev, saj je stavka sindikata ""še vedno živa in aktivna"". ""Če sklepam po odzivih največje stranke na naše stavkovne zahteve pred volitvami, sklenitev stavkovnega sporazuma ne bi smela biti pretežka naloga,"" je dodal Štrukelj.
Gospodarstvo v zahtevnih razmerah upa na trdno vlado
Gospodarstveniki vseh stanovskih združenj pa si po volitvah želijo predvsem čimprejšnjega oblikovanja vlade, ki bo imela trdno večino v DZ, znala preseči delitve na leve in desne in delala v dobro slovenskega gospodarstva. Ob tem opozarjajo na številne izzive, s katerimi se bo morala soočiti, kot sta okrevanje po pandemiji covida-19 in rast cen.
""Pot do bogate države in blaginje vodi skozi spodbudno poslovno okolje, v katerem lahko ljudje veliko zaposlujejo in ustvarjajo. Za solidarnost in socialno državo namreč največ naredijo prav gospodarski razvoj in investicije, ki odpirajo kakovostna delovna mesta, ta pa prinašajo prihodke za zdravstvo, pokojnine in socialno varnost nasploh,"" je po volitvah poudarila izvršna direktorica Združenja Manager Petra Juvančič.
Slovenija se, kot so izpostavili v združenju, sooča z zelo pomembnimi izzivi, kot so okrevanje po pandemiji, visoka inflacija ob zmanjšani gospodarski rasti, višanje cen energentov in drugih surovin, pomanjkanje materialov in komponent ter prekinitve v dobavnih verigah. ""Zato je nujno potrebno, da se gospodarstvo in država povežeta ter sodelujeta pri oblikovanju skupne strategije okrevanja in iščeta rešitve, ki bodo pozitivno vplivale na delovanje naših podjetij in s tem na prihodnost,"" so poudarili.
Prav tako se mora končati ""našivašizem"" v podjetjih v državni lasti, ki škoduje celotnemu gospodarstvu in mednarodnemu ugledu slovenskega poslovnega okolja. Za korporativno upravljanje je ključno, da vodenje podjetij in drugih organizacij prevzamejo sposobni, strokovni, izobraženi in profesionalni menedžerji, usmerjeni v razvoj, so izpostavili.
Generalna direktorica AmCham Slovenija Ajša Vodnik je čestitala vsem, ki so bili izvoljeni v DZ, še posebej pa relativnim zmagovalcem za odličen rezultat. ""Menimo pa, da bodo politiki absolutni zmagovalci za Slovenijo takrat, ko bodo znali preseči razdeljenost in najti skupno razvojno pot v dobro vseh državljank in državljanov Slovenije,"" je poudarila.
Organizacija AmCham Slovenija si je, kot je spomnila Vodnikova, za letošnje leto kot osnovno vodilo izbrala kulturo dialoga. ""Želimo si, da bi se raven komuniciranja dvignila. To, čemur smo bili priča v predvolilni kampanji, nikakor ne sodi v javni diskurz in zmanjšuje ugled odločevalcev,"" je prepričana.
""Časi, ki nas čakajo, nikakor ne bodo lahki, prinašajo pa priložnost, da Slovenija ohrani in poveča zaupanje,"" je še dodala. Med nujne in najpomembnejše reforme po njeni oceni vsekakor sodita zdravstvena in pokojninska reforma, pri katerih sta pomembna širok konsenz in zaupanje.
""Za gospodarstvo pa bo – poleg izzivov dobaviteljskih verig in primanjkljaja virov, predvsem energetskih – zagotovo eden ključnih izzivov tudi zmožnost pridobivanja talentov in delovne sile,"" je sklenila in izrazila pričakovanje, da bo dohodninski zakon ostal, še več, da bo nadgrajen s socialno kapico. Sicer bo še več pomembnih kadrov svoje priložnosti iskalo drugod, s tem pa se bo izgubila tudi razvojna naravnanost slovenskega gospodarstva, je opozorila.
Po oceni predsednika SBC – Kluba slovenskih podjetnikov Joca Pečečnika rezultat kaže, da so levi volivci razočarani nad etabliranimi strankami, ki so jim doslej zaupali. ""Osebno sem pričakoval višji rezultat SD,"" je zapisal. NSi je medtem po njegovi oceni edina stranka, ki ni doživela volilnega poraza – dobila je še več glasov kot v prejšnjem sklicu parlamenta. Misli, da sta razlog za to njihovo delo in dober gospodarski program, ki podpira podjetništvo.
O zmagi, ki se nasmiha stranki Gibanje Svoboda, pa je dejal, da so z njenim vodjem Robertom Golobom v SBC – Klubu slovenskih podjetnikov ugotovili, da imajo podobne cilje. ""In s to volilno zmago se gotovo odpira nova perspektiva v državi,"" je še zapisal Pečečnik.
V malem gospodarstvu si želijo predvsem stabilne vlade, ki bo znala povezati leve in desne ter bo delala v korist slovenskega gospodarstva. ""Pričakujemo, da bo Golob sestavil takšno vlado, da bo dejansko imela večino v DZ,"" je dejal predsednik Obrtno-podjetniške zbornice Slovenije Branko Meh.
Ravno zaradi volitev so na OZS tudi prestavili forum obrti in podjetništva, na katerem obrtniki in podjetniki vladi tradicionalno predstavijo svoje zahteve, na čas po volitvah. ""Na njem bomo vlado povprašali, kaj bo storila za slovensko gospodarstvo, predvsem malo,"" je dejal Meh in si med drugim vnovič zaželel ministrstva za malo gospodarstvo. Želi si tudi, da se ne bi več pogovarjali o minimalnih plačah, temveč bi se začeli pogovarjati o dostojnih plačah za dostojno življenje ljudi.
V zdravniških vrstah po volitvah pričakujejo prioritetno reševanje težav v zdravstvu
V zdravniških vrstah medtem od nove vlade pričakujejo prioritetno reševanje težav v zdravstvu. Tako v Sindikatu zdravnikov in zobozdravnikov Slovenije Fides kot v Zdravniški zbornici Slovenije med drugim pričakujejo ureditev ustreznega nagrajevanja zdravnikov.
Po mnenju Fidesa bosta vlada in celotna slovenska politika morali prepoznati reševanje javnega zdravstva kot prvo prioriteto in v dobro slovenskih državljanov takoj preiti od obljub k dejanjem.
""Opozarjamo, da slovensko zdravstvo kliče po celoviti reformi, in ne parcialnih rešitvah, ki smo jih lahko spremljali v predvolilnih obljubah in ki so se že večkrat izkazale za neučinkovite, začenši s plačno reformo, ki bo nagrajevanje zaposlenih v zdravstvu približala ureditvam učinkovitih zdravstvenih sistemov zahodnoevropskih držav z nalogo v javnem zdravstvenem sistemu obdržati zdravnike, brez katerih zdravstvo ne obstaja,"" so zapisali v odzivu. Spomnili so, da je rešitev nagrajevanja z novim sistemskim zakonom za področje zdravstva tiči v predalu ministra za zdravje.
Sistem nagrajevanja, kot ga poznamo v Sloveniji, je po njihovi oceni namreč največja rak rana našega zdravstva in glavni razlog, da javno zdravstvo zapuščajo tako najizkušenejši zdravniki, na katerih temelji zdravljenje najzahtevnejših bolnikov, kot najmlajši, na katerih temelji prihodnost slovenskega zdravstva.
V zdravniški zbornici pa si želijo zdravstveni sistem, ki bo lahko vsakemu prebivalcu po načelu solidarnosti zagotovil pravočasne, dostopne, varne in kakovostne zdravstvene storitve, ki jih potrebuje.
Zavzemajo se tudi za pripravo in izvedbo nacionalnega načrta kadrovskih virov v zdravstvu in uvedbo spodbud za delo na območjih, ki so za zaposlitev  tako geografsko kot strokovno manj privlačna.
Ponavljajo zahtevo zdravnikov, da zaposlene v zdravstvu izločijo iz enotnega plačnega sistema. Menijo tudi, da bi morali vzpostaviti sistem, v katerem bi zdravnik lahko izbiral, ali bo delal kot javni uslužbenec ali kot zasebnik – samostojni zdravnik.
Potrebna se jim zdi prenova informatizacije, ki mora voditi v administrativno razbremenitev in večjo dostopnost. Zavzemajo se tudi za spremembe upravljanja javnih zdravstvenih zavodov, ki morajo poslovodstvom omogočiti bolj fleksibilno organizacijo delovnih procesov in nagrajevanje zaposlenih, je še naštela Beovićeva.
"
https://www.24ur.com/novice/slovenija/robert-golob-s-cela-energetske-druzbe-poletel-na-vrh-vlade.html,Robert Golob s čela energetske družbe poletel na vrh vlade,"Kdo je Robert Golob? Javnost ga je poznala predvsem kot predsednika uprave energetske družbe Gen-I. A njegova pot na čelu podjetja, ki ga je vodil od leta 2006, se je lani končala. Po zapletih ob potegovanju za nov mandat se je iz družbe umaknil in se podal v politiko, kjer je novo stranko Gibanje Svoboda popeljal v prepričljivo volilno zmago.","Dolgolasi 55-letni Novogoričan, ki v govorici ne skriva, od kod prihaja, velja za enega vodilnih strokovnjakov za elektroenergetiko v Sloveniji. Zadnji petletni mandat na čelu Gen-I je dobil leta 2016, novembra lani se mu je iztekel, novega mandata za vodenje družbe pa zaradi nasprotovanja vladajoče politike kljub odličnemu poslovanju ni dobil.
S čela podjetja se je poslovil ob koncu rekordnega poslovnega leta 2021, ko je Gen-I ustvaril 3,4 milijarde evrov prihodkov in 71 milijonov evrov dobička. Golobu skladno s pogodbo pripada tudi nagrada za lansko poslovanje, ki pa jo bo, kot je napovedal, podaril v humanitarne namene.
Prav visoki prihodki so bili eden glavnih očitkov iz vladnih vrst na račun Goloba, ko je, prizadet in ogorčen zaradi političnega nagajanja, predvsem vladajoče SDS, pri prizadevanjih za nov mandat, ustanovil svojo stranko in se z njo podal v volilni boj.
Sprva se je aktiviral skozi gibanje Bodi sprememba, konec januarja pa je bil izvoljen za predsednika stranke Gibanje Svoboda, v katero se je preimenovala stranka Zelenih dejanj, ki jo je sicer ustanovil Jure Leben. Golobovi stranki sta se pridružila tudi nepovezana poslanca Janja Sluga in Jurij Lep, ki sta med mandatom izstopila iz SMC oziroma DeSUS.
Politične usmeritve Gibanja Svoboda niso natančno opredelili, se je pa podpredsednica stranke Urška Klakočar Zupančič februarja pogovarjala s predsednikom politične skupine Renew Europe v Evropskem parlamentu, ki združuje liberalne proevropske stranke.
Golob sicer napoveduje drugačen pristop v politiki od dosedanjih političnih elit. Zavzemal se bo za spremembe v državi in za svobodo, s poudarki na zelenem prehodu, pravni državi, reševanju zdravstva in medgeneracijskih izzivov ter digitalizaciji, pravi. Poudarja tudi skrb za ranljive in socialno ogrožene skupine državljanov.
Med prvimi nalogami v primeru vstopa v vlado je napovedal odpravo škodljivih zakonov, ki jih je sprejela vlada Janeza Janše, tudi na podlagi pravnih rešitev, ki jih je pripravila civilna družba.
V državno politiko se je sicer vmešal že ob predčasnih volitvah leta 2011, ko je bil podpredsednik tedaj novinke na političnem parketu - Pozitivne Slovenije Zorana Jankovića. Ta je takrat slavila na volitvah, a nato ni zmogla oblikovati vlade.
Vlado je tedaj prevzel Janez Janša, a mu je zaradi očitkov protikorupcijske komisije začela razpadati. Takrat je bil ob prizadevanjih za njegovo menjavo med kandidati za premierja tudi Golob, a naj bi si tik pred zdajci premislil iz osebnih razlogov, tako se je v boj podala Alenka Bratušek in prevzela vodenje vlade. Po razkolu Pozitivne Slovenije se je odločil za podporo Bratuškovi, ne Jankoviću, in postal podpredsednik njene stranke ZaAB.
Temu, da bi v politiko stopil skozi velika vrata, se je sicer dolgo upiral. Večkrat je v preteklosti dejal, da ne želi biti predsednik vlade, je pa razumel, da politika in gospodarstvo hodita ""vštric"", zato je bil v politiki ""z eno nogo"".
Ko pa se je za ta korak odločil, je nemudoma zabeležil visoko podporo v javnomnenjskih raziskavah, skozi predvolilno kampanjo pa je ohranjal visoko podporo, primerljivo s tisto uveljavljene in vladajoče SDS. Pri tem mu, kot kaže, niso škodile niti afere z računi v Romuniji in domnevnimi podkupninami iz Črne gore, ki jih je označil za neresnične, ter dejstvo, da je bil v zadnjih dneh kampanje v samoizolaciji zaradi covida-19.
Golob je aktiven tudi v lokalnem okolju, kot mestni svetnik v Novi Gorici s svojo listo. ""Če živiš v skupnosti, se ne moreš obnašati, kot da te ne zanima, kaj se dogaja zunaj meja tvojega doma. Moraš prispevati k skupnemu dobremu, če ne zaradi sebe samega, pa v dobro svojih otrok,"" je navedel v enem od intervjujev.
Golob se je rodil januarja 1967 v Šempetru pri Gorici. Leta 1989 je diplomiral na Fakulteti za elektrotehniko, magistriral tri leta pozneje, doktorski naziv pa pridobil leta 1994. Je poročen in oče treh otrok.
Leta 1989 je diplomiral na Fakulteti za elektrotehniko, magistriral tri leta pozneje, doktorski naziv pa pridobil leta 1994. Po končanem doktoratu je kot Fulbrightov štipendist gostoval na Georgia Institute of Technology v Atlanti in se leta 1997 zaposlil kot docent na ljubljanski fakulteti za elektrotehniko.
Področje njegovega strokovnega dela je bilo obratovanje in deregulacija elektroenergetskega sistema ter prestrukturiranje elektrogospodarstva in trgov električne energije, piše v njegovem življenjepisu.
Je avtor številnih znanstvenih objav in referatov s področja trgov, optimizacije virov energije in načrtovanja elektroenergetskega sistema. Vodil je številne temeljno raziskovalne in industrijsko-aplikativne projekte za potrebe elektrogospodarstva Slovenije.
Leta 1998 je bil imenovan za vodjo pogajalske skupine za EU za področje energetike; med leti 1999 in 2002 je opravljal naloge državnega sekretarja za energetiko pri tedanjem okoljskem ministru Janezu Kopaču v vladi Janeza Drnovška. Takrat je sodeloval pri nastajanju ključnih zakonov iz energetike.
Leta 2002 je ustanovil in postal direktor podjetja Istrabenz-Gorenje (zdaj IGES). Oktobra 2006 je polovico te družbe kupila državna Gen Energija, z novo družbeno pogodbo pa so podjetje preimenovali v Gen-I.
"
https://www.24ur.com/novice/volitve/sd-ju-se-obetajo-tri-poslanska-mesta-manj-kot-doslej.html,SD poslabšal rezultat. Tanja Fajon: Dosegli smo naš skupni cilj,"Socialnim demokratom, ki jih je na tokratne volitve popeljala Tanja Fajon, ni uspelo ponoviti rezultata izpred štirih let. Takrat so jim volivci namenili skoraj 10 odstotkov glasov in prav toliko poslanskih mest, tokrat pa so po 97 odstotkih preštetih glasov dobili 6,3-odstotno podporo in sedem poslanskih mest. ""Dosegli smo naš skupni cilj, to je, da začnemo delati spremembe, peljemo Slovenijo na novo pot,"" je komentirala Tanja Fajon. ","
Socialnim demokratom so volivci namenili 6,65 odstotka glasov in sedem poslanskih mest, torej tri manj kot na zadnjih volitvah in kar šest manj, kot jih imajo trenutno v poslanski skupini. 
Stranka se je torej, kot je bilo tudi pričakovati, brez težav uvrstila v državni zbor, ni pa ji uspela ponovitev izida iz leta 2018, ko jo je na volitve popeljal Dejan Židan. Takrat so bili z 9,93 odstotka oddanih glasov tretja najuspešnejša stranka.
V stranki so sicer ponavljali, da bo uspeh, če jim bo uspelo ponoviti rezultat iz leta 2018, in tudi v prvem odzivu je predsednica SD Tanja Fajon poudarila, da so z rezultati zadovoljni. ""Dosegli smo naš skupni cilj, to je, da začnemo delati spremembe, peljemo Slovenijo na novo pot. Jaz verjamem, da bomo uspeli vrniti zaupanje ljudem v politiko, in to, da vrnemo normalizacijo tej državi,"" je dejala.
Zahvalila se je ""za vsak glas, ki prinaša spremembe Sloveniji, in tudi za vsak glas Socialnim demokratom"" ter čestitala Robertu Golobu. Njegovo Gibanje Svoboda je namreč po rezultatih vzporednih volitev dobilo kar 35,8 odstotka glasov in 42 poslanskih sedežev.
""Veselim se sodelovanja in dela v novi vladi. Slovenija potrebuje predvsem stabilno in močno vlado, SD bomo jamstvo za to,"" je še dejala Tanja Fajon. ""Nocoj smo na strani zmagovalcev."" Ne izključuje niti tudi možnosti, da bo SD po preštetih glasovih danes še stala ""na zmagovalnih stopničkah"". Glede preostalih strank koalicije KUL je Fajonova dejala, da si želi, da bi čim več strank dosedanje opozicije prestopilo parlamentarni prag. ""Vsaka stranka bo zase ocenjevala svoje delo,"" je spomnila, a poudarila, da so skupaj trdo delali in postali dobri zavezniki.
V štabu SD se je oglasil tudi prvi predsednik Slovenije Milan Kučan. Povedal je, da je pričakoval, da bo politika Janeza Janše danes poražena. O prepričljivi zmagi, ki se obeta Golobovemu Gibanju Svoboda, pa je dejal: ""Ljudje so tako močno želeli spremembe, da so glasovali za tistega, ki je bil največje zagotovilo, da bo do sprememb prišlo.""
Rezultate v štabu SD pričakujejo tudi podpredsednika stranke Matjaž Nemec in Dominika Švarc Pipan. ""Ključno je to, da smo skupaj z volivkami in volivci, ki so se tako množično udeležili tokratnih volitev, dosegli ključen skupni cilj - to je sprememba oblasti, ki je Slovenijo počasi že vodila proti avtokratskemu režimu,"" je dejala. ""Ljudje so se odločili za spremembo, za resnično demokracijo, za normalizacijo stanja v tej državi, za vrnitev zaupanja tudi v politiko. Visoko volilno udeležbo gledam kot neko novo zaupnico in s tem tudi novo naloženo odgovornost politiki, vključno z nami,"" je še dodala. 
Tudi Nemec je poudaril, da je bil osnovni cilj zamenjava Janševe vlade. ""Tukaj smo bili uspešni vsi, ki smo se leta, pa tudi zadnjih nekaj mesecev, borili, da bi se zgodil ta velik preobrat,"" je dejal. ""V kolikor bomo SD del mozaika družbene in moralne obnove naše države, bomo zelo zadovoljni. Želimo si biti del te zgodbe,"" je dodal. O morebitnih posledicah slabšega volilnega izida na vodstvo stranke je Nemec odgovoril, da danes ne razmišljajo negativno. ""Kako bo reagirala stranka oz. njeno članstvo, bo pokazal čas. Najpomembneje je, da bi čim prej sestavili levosredinsko vlado in nemudoma, še pred poletjem, začeli zelo intenzivno delo, kajti čaka nas ogromno dela, da bomo državo vrnili tja, kjer je že nekoč bila,"" je dejal.
"
https://www.24ur.com/novice/volitve/gale-glas-za-nas-ni-sel-v-nic-pirati-razocarani-v-vesni-zadovoljni.html,"Gale: 'Glas za nas ni šel v nič'. Pivčeva in v Vesni zadovoljni, Pirati razočarani","Na rezultate vzporednih volitev so se odzvale tudi manjše stranke, ki niso presegle štiriodstotnega parlamentarnega praga. Ivan Gale (Naša prihodnost) je dejal, da glas zanje ni šel v nič, saj so ""tekači na dolge proge"". Da so prišli na dolgi rok, pravijo tudi v stranki Vesna. Zoran Stevanović (Stranka Resni.ca) je napovedal, da so šele začeli, Pirati so medtem razočarani nad rezultatom in nevsebinskostjo kampanje, v gibanju Zdrava družba pozdravljajo porast volilne udeležbe, po mnenju Zavezništva Osvobodimo Slovenijo pa so volitve neveljavne in diskriminatorne. ","Stevanović: Smo šele začeli, na naslednjih volitvah bo rezultat bistveno boljši
Stranka Resni.ca je po rezultatih vzporednih volitev dosegla 2,9 odstotka glasov ostala pod parlamentarnim pragom, a predsednik stranke Zoran Stevanović je z rezultatom zadovoljen. ""Smo šele začeli, gremo naprej in na naslednjih volitvah, katerih koli, bo rezultat bistveno boljši,"" je dejal v izjavi za medije. ""Izredno sem vesel, predstavljamo zares glas ljudstva, ki do zdaj ni bil slišan,"" je povedal.
Na novinarsko vprašanje, če je kaj razočaran, da se niso uspeli prebiti v državni zbor, je dejal, da ne. ""Ob taki medijski mašineriji, ki melje v borbi režima proti nam, ob vseh teh etiketah, ki so nam jih podelili v zadnjem času, me je pravzaprav pozitivno presenetil,"" je povedal.
""Pravzaprav se nikdar v zgodovini Slovenije ni zgodil tak čudež, kakor danes, da se je stranka s popolno medijsko blokado, brez medijskega prostora, brez stricev iz ozadja in brez finančnih struktur moči politično pozicionirala na slovenski politični sceni,"" je poudaril. Ob tem se je zahvalil vsem volivcem, ki so se podali na volišča, še posebej pa tistim, ki so glas namenili njim. 
Volilni rezultati drugih strank so bili ob medijski podpori, ki so je bili deležni, zanj pričakovani. ""S takim medijskim prostorom, kakor ga je imel novi obraz globoke države, bi mi na volitvah uspeli z odstotkom 50 plus,"" je ocenil.
Ob tem je napovedal, da se bodo udeleževali vseh volitev, tudi lokalnih. Med drugim se bodo v Kranju potegovali za položaje mestnih svetnikov, imeli pa bodo tudi svojega županskega kandidata, je dejal v izjavi na Facebook strani stranke. Stranka Resni.ca je bila ustanovljena leta 2021 in do zdaj še ni sodelovala na parlamentarnih volitvah.
Pivčeva zadovoljna z rezultatom, Naša dežela ostaja zastopnik kmetov na dolgi rok
Stranka Naša dežela je po rezultatih vzporednih volitev dosegla 1,8 odstotka glasov. Predsednica stranke Aleksandra Pivec je zadovoljna z rezultatom glede na to, da stranka obstaja komaj dobro leto. V stranki se zavezujejo, da bodo še naprej glasni zastopniki slovenskega kmetijskega prostora in kmeta, prav tako upokojencev in delavcev.
Predsednica je v izjavi v medijskem središču v Cankarjevem domu povedala, da je izjemno vesela in ponosna, da je stranki v tako kratkem času uspelo vzpostaviti močno in trdno bazo članstva in ustvariti mrežo stranke po Sloveniji.
Njihova volilna kampanja je trajala eno leto, v okviru te pa so obiskali vse slovenske regije, pokrajine, številne vasi in mesta, kjer so se pogovarjali tudi z ljudmi, je povedala Pivec. ""Delali smo na tem, da bomo predstavljali glas slovenskega kmeta, delavca in vseh tistih tihih ljudi, ki ne dosežejo političnega odločevalskega prostora v Ljubljani,"" je dodala.
V stranki menijo, da slovenski kmetijski prostor politika že dolgo mačehovsko zanemarja, in se zato zavezujejo, da bodo njihov glasni zastopnik na dolgi rok. ""Ne glede na to, da nismo uspeli prestopiti praga državnega zbora, nikakor ne bomo odnehali, stranko bomo gradili naprej,"" je še povedala Pivčeva.
Gale: Glas za nas ni šel v nič, smo tekači na dolge proge
Stranki Naša prihodnost in Dobra država sta v skupnem nastopu po rezultatih vzporednih volitev sodeč dosegli 1,6 odstotka glasov. Njuna voditelja Ivan Gale in Smiljan Mekicar sta z rezultatom razmeroma zadovoljna in pravita, da bodo z uresničevanjem svojega programa nadaljevali. ""Glas za nas ni šel v nič, smo tekači na dolge proge,"" je dejal Gale.
""Glede na to, da smo ena najmlajših strank, smo dosegli kar lep rezultat,"" je dejal predsednik stranke Naša prihodnost Gale. Predsednik stranke Dobra država Mekicar pa je dodal, da so njihovi volivci v obeh strankah prepoznali boj za poštenost.
Vsem, ki so volili zanje, sta zagotovila, da bosta stranki s svojo politiko nadaljevali. ""Nismo projekt za en dan, smo tekači na dolge proge in obljubljamo vam, da bomo svojo naravnanost nadaljevali še naprej,"" je dejal Gale. Kot je zatrdil, se bodo še naprej borili za integriteto, pravičnost, poštenost. ""To je šele začetek nove zgodbe za našo prihodnost v dobri državi,"" pa je dejal Mekicar.
Gale je ugotovil, da morda niso imeli dovolj časa za predstavitev svojih stališč, a kot je spomnil, se zavzemajo za državo brez korupcije oz. vsaj veliko manj kot v preteklih 30 letih. ""Ključni problem v državi je korupcija, ko jo bomo močno omejili, nas vse čakajo lepši časi,"" je poudaril. Čestitala sta vsem strankam, ki jim je uspelo priti v DZ. Zmago, ki jo vzporedne volitve nakazujejo Gibanju Svoboda, je ob tem Gale komentiral z besedami, da se vladavina prava spet vzpostavlja.
Letos ustanovljena stranka Naša prihodnost doslej na parlamentarnih volitvah še ni sodelovala, Dobra država pa je leta 2014 z 1,5 odstotka glasov ostala pod parlamentarnim pragom.
Glede na rezultate vzporednih volitev, ki jih je pripravila agencija Mediana, je zmagovalka državnozborskih volitev stranka Gibanje Svoboda, ki je prejela 35,8 odstotka glasov oziroma 42 sedežev v DZ. Sledi SDS z 22,5 odstotka. V DZ bi uvrstile še NSi (6,8 odstotka), SD (6,6 odstotka) in Levica (4,4 odstotka). Vzporedne volitve niso zajele predčasnega glasovanja.
Pirati razočarani nad rezultatom in nevsebinskostjo kampanje
V Piratski stranki Slovenije so razočarani nad doseženim rezultatom, ki se je glede na rezultate vzporednih volitev ustavil pri 1,6-odstotni podpori. Razočarani pa so tudi nad tem, da v ospredju volilne kampanje ni bila vsebina, ""ampak so to volitve proti"", je v izjavi v medijskem središču dejal predsednik stranke Boštjan Tavčar.
""Upam, da naš čas še prihaja, ker naša bodočnost temelji na vsebini in mladih, ki v veliki večini predstavljajo piratsko stranko,"" je še dejal Tavčar. Ob tem se je zahvalil vsem, ko so podprli njihovo stranko, in vsem, ki so se udeležili volitev.
V piratski stranki se sicer že vidijo na lokalnih volitvah. To so sicer tretje parlamentarne volitve za Pirate. Leta 2014 so prepričali 1,34 odstotka volivcev, na volitvah leta 2018 pa dosegli 2,2-odstotno podporo.
Macerl: Okoljski aktivisti običajno ne zmagujemo na kratke proge
Okoljski aktivisti po besedah sopredsednika stranke Vesna Uroša Macerla običajno ne zmagujejo na kratke proge. ""Prišli smo na dolgi rok,"" je dejal v prvem odzivu na rezultate vzporednih volitev, ki stranki kažejo 1,4-odstotno podporo. Z rezultatom so v Vesni zadovoljni.
Macerl se je volivcem zahvalil, ker so prepoznali pomen prave zelene stranke. ""Z rezultatom smo zadovoljni, ostajamo v slovenskem političnem prostoru,"" je poudaril v izjavi v medijskem središču v Cankarjevem domu.
Kampanja je bila za stranko po Macerlovih besedah učna ura, v kateri so se zelo veliko naučili. ""Bil je čas, ko nam je bil medijski prostor zelo ozko odrejen, ko se je pri oddaji glasov izjemno preračunavalo in kljub vsem smo dosegli rezultat, ki smo ga veseli in nas ohranja,"" je dejal. ""Glede na to, da je treba prilagoditi način življenja na tem planetu, obljubljamo svojim otrokom in vsem, ki so nam dali glas, da ne bomo obupali in naredili na naslednjih volitvah poteze, ki bodo šle v spomin,"" je dodal.
Tudi sopredsednica Urša Zgojznik je z rezultatom zadovoljna. ""Mi smo z rezultatom izjemno zadovoljni, naša kampanja je bila čista in transparentna. Imeli smo kandidate v vseh volilnih enotah, imeli smo kandidate, ki jih nismo spoznali včeraj, ampak smo z njimi delali že zgodbe prej,"" je izpostavila. V Vesni se po njenih besedah veselijo jutrišnjega dne in prihodnjih mesecev. ""Mislimo, da si Slovenija zasluži eno pravo zeleno stranko, ki bo reševala lokalne zgodbe, ki bo podajala smer Sloveniji, ambiciozno, trajnostno in takšno, da bo primerna za vse otroke in vnuke,"" je dejala.
V gibanju Zdrava družba pozdravljajo porast volilne udeležbe
V nestrankarski ljudski listi civilnodružbenega gibanja Zdrava družba pozdravljajo dejstvo, da se volilna udeležba veča. So pa ocenili, da so pred nami zahtevni časi, v katerih bo po besedah Gregorja Kosa iz gibanja potrebna složnost. ""Dejstvo je, da od svojega začetka januarja lani delamo na enem ključnem cilju – neposredna demokracija državljank in državljanov,"" je v izjavi v medijskem središču v Cankarjevem domu dejal Kos.
Kdorkoli bo po končnih rezultatih sestavljal parlament in vlado ima pred sabo po Kosovih besedah težke naloge ""in dejstvo je, da jih bomo v gibanju spremljali tako kot doslej - budno in vsak dan"". 
Tistemu, ki bo oblikoval vlado oz. koalicijo oz. v parlamentu, pa je dejal, naj si ""ne drzne podpisati kakršnegakoli sporazuma s Svetovno zdravstveno organizacijo ali državljane pahniti v kakršnokoli novo covid razglašeno krizo"". Pred nami so težki časi, za katere bomo potrebovali složnost, je dodal.
Po mnenju Zavezništva Osvobodimo Slovenijo volitve neveljavne in diskriminatorne
V Zavezništvu Osvobodimo Slovenijo so zelo nezadovoljni z izidom letošnjih državnozborskih volitev. ""Volitve so diskriminatorne, neveljavne in nepravične,"" je v izjavi za medije poudaril kandidat zavezništva Ivan Bolfek in izrazil upanje, da bodo volitve razveljavljene.
Bolfek je poudaril, da je kot kandidat Zavezništva Osvobodimo Slovenija šele danes dobil prvo priložnost predstaviti se javnosti in Sloveniji. Žalosti ga, da kot kandidat ni mogel nagovoriti svojih volivk in volivcev, pa tudi, da nihče od predstavnikov in predsednikov parlamentarnih strank in kandidatnih list v letošnji kampanji ""ni omenil neveljavnih in diskriminatornih volitev"".
Po njegovem mnenju to pomeni, da posamezniki v družbi zasledujejo le svoje interese, kako priti v parlament, nikomur pa ni mar za ustavo, zakone in pravice ljudi. ""Dve leti smo prenašali tiranijo te vlade in vsi so se osredotočali le na to in na covid-19, nihče od kandidatov pa se ni osredotočil na gospodarstvo, zdravstvo,"" je poudaril Bolfek. Izrazil je upanje, da bodo volitve razveljavljene.
Zavezništvo Osvobodimo Slovenijo doslej še ni sodelovalo na volitvah.
"
https://www.24ur.com/novice/slovenija/politicni-slovarcek.html,Oddamo glasovnice in jih preštejemo? Ni tako preprosto,"Le še en dan nas loči od državnozborskih volitev, ko bomo s svojimi glasovi odločili, katerih 90 politikov bo zasedlo poslanske stolčke. Oddamo glasovnice, nato pa jih komisija prešteje. Zveni enostavno, a naš volilni sistem je dejansko precej bolj zapleten. Pripravili smo kratek povzetek ključnih informacij, povezanih z volitvami. Veste, kako na primer delujejo vzporedne volitve?","Kot že veste, na državnozborskih volitvah volivci v državni zbor izvolijo 90 poslancev. Spomnimo lahko tudi, da so volitve v DZ lahko redne ali pa predčasne, če se DZ razpusti pred iztekom štiriletnega mandata. Temu smo bili priča na primer leta 2011, 2014 in 2018. 
Volilni postopek se nato začne z razpisom volitev, ki ga razpiše predsednik republike. Borut Pahor je letošnje volitve razpisal za 24. april. Uradna volilna kampanja je stekla mesec pred volitvami, torej 24. marca, do takrat pa so morali vsi, ki so želeli vstopiti v volilno tekmo, vložiti kandidature.
Parlament je politično demokratično telo, ki združuje posameznike, ki jih je izvolila nacija, da odločajo v njenem imenu.
Slovenski parlament je dvodomen. Sestavljata ga Državni zbor, ki je 'splošno ljudsko predstavništvo', ter Državni svet, ki je 'predstavništvo posebnih interesov'. Parlamentarne funkcije so močno zgoščene v Državnem zboru, ki oblikuje zakone.

Kandidiranje: listo s kandidati lahko predlaga politična stranka ali skupina ljudi
Listo s kandidati za poslance lahko predlaga:- politična stranka (v vseh volilnih okrajih, če jih s podpisi podprejo vsaj trije poslanci. V posamezni volilni enoti jo lahko vloži, če zbere podpise vsaj 100 volivcev s stalnim prebivališčem v tej enoti, ali 50, če so listo določili člani stranke, ki imajo v enoti stalno prebivališče) ali pa - skupina ljudi (s podpisi najmanj 1000 volivcev s stalnim prebivališčem v volilni enoti). 
Nekateri kandidati se odločijo tudi, da bodo kandidirali v dveh volilnih okrajih. To lahko storijo, če sta okraja v isti volilni enoti in če v obeh kandidira kot del iste liste. V praksi sicer to za kandidata običajno ne prinaša prednosti, saj se po glasovanju za njegovo mesto v DZ šteje povprečje glasov v obeh enotah. Pomembno je še, da na listi na nivoju volilne enote noben spol ne predstavlja manj kot 35 odstotkov skupnega števila kandidatov. Če listo sestavljajo le trije kandidati, pa mora biti na njej vsaj en predstavnik vsakega spola. 
Volilne enote in okraji: osem volilnih enot, 11 volilnih okrajev in 90 poslancev
Slovenija je razdeljena na osem volilnih enot, v katerih se voli v vsaki po 11 poslancev, skupaj torej 88 poslancev, po enega poslanca v DZ volita še italijanska in madžarska narodna skupnost.
Volilni okraji odločijo, kateri kandidati na listi bodo izvoljeni, vendar pa kandidati niso voljeni po volilnih okrajih – okraji torej nimajo vpliva na to, koliko mandatov bo lista prejela. Volilne enote pa igrajo osrednjo vlogo tudi pri delitvi mandatov med listami. 
Krožec, križec, puščica. Kako označiti svojega kandidata?
""Glasuje se samo za enega (1) kandidata/kandidatko tako, da se obkroži zaporedna številka ob imenu liste, ki je pred imenom in priimkom kandidata/kandidatke,"" je zapisano v navodilih glasovnice. 
Kljub temu so okrajne volilne komisije in komisije volilnih enot od Državne volilne komisije (DVK) prejele dodatna navodila: ""Pri uradni prazni glasovnici se upošteva načelo, da je glasovnica veljavna, če je iz nje jasno razvidna volja volivca; drugačni različni pripisi na glasovnici ne vplivajo na postopek ugotavljanja izida glasovanja po glasovnicah.""
V Sloveniji imamo za volitve poslancev v DZ proporcionalni sistem
V Sloveniji je za volitve poslancev v Državni zbor predpisan proporcionalni sistem, za delitev glasov v volilnih okrajih in enotah uporabljamo D’Hondtovo metodo in Droopov količnik (več o tem v nadaljevanju). Po tem sistemu naj bi bili mandati razdeljeni sorazmerno s podporo, ki jih na volitvah posamezne skupine dajo posameznim kandidatom in listam. 
Mandati se med stranke, ki so presegle volilni prag, vedno najprej delijo na ravni volilnih enot, nato pa še na ravni celotne države.
V grobem sicer poleg proporcionalnega poznamo še večinski sistem, ponekod se uporablja tudi kombinacije obeh sistemov. V večinskem sistemu zmaga tisti, ki dobi več kot polovico glasov. 
Po zaključenem glasovanju volilni odbori najprej ugotovijo, kakšna je bila volilna udeležba, koliko glasovnic je bilo neveljavnih, nato pa še, koliko glasov je dobila posamezna lista kandidatov. Enako naredijo okrajne volilne komisije za območje vsakega volilnega okraja (88) in volilne komisije volilnih enot (8), potem pa še državna volilna komisija (1) za območje cele države. Šele nato je možna delitev mandatov.
Mandate se torej deli na dveh ravneh, najprej na ravni volilnih enot, nato pa še na ravni celotne države, saj pri izračunih na ravni enot pride do ostankov glasov. Na ravni volilnih enot se uporablja Droopov količnik, ki je bil uveden zato, da bi se že v volilnih enotah podelilo čim več mandatov. Droopov količnik 
Droopov sistem – Droopov količnik izračunamo tako, da skupno število oddanih glasov vseh volivcev v neki enoti delimo s številom poslancev, ki se volijo v volilni enoti (11), čemur dodamo še enega, tako torej dobimo število 12. Pred Droopovim smo uporabljali Harejev sistem (podoben, le brez 'plus ena'), če pa bi namesto plus ena dodali plus dva, bi dobili Imperiali sistem. 
Za lažje razumevanje bomo izračun predstavili na primeru. Zamislimo si, da je v določeni volilni enoti glas oddalo 240.000 volivcev. Droopov količnik v tej enoti je 20.000 (240.000 : 12 = 20.000). Posamezna lista bo dobila toliko mandatov, kolikor Droopovih količnikov je v glasovih za posamezno listo. Če je stranka prejela 55.000 glasov, je Droopov količnik 20.000 v glasovih vsebovan dvakrat (55.000 : 20.000 = 2, ostanek je 75), torej je stranka dobila dva mandata. Mandata bosta dodeljena kandidatoma iz tistih dveh okrajev (od 11), kjer je stranka dobila največ glasov. 
Vse nerazporejene glasove se prenese naprej in se jih upošteva, ko gre za delitve mandatov na ravni države. Na ravni države se upošteva vse liste, z izjemo tistih, ki so bile vložene zgolj v eni volilni enoti (in tistih, ki niso dosegle 4-odstotnega volilnega praga). 
Na tej točki se upošteva D'Hondtov sistem. Po tem sistemu se najprej izračuna absolutno večino glasov, ki jih je dobila lista. Zamislimo si, da je stranka na ravni države dobila 500.000 glasov. To število nato delimo najprej z 1 (500.000), nato z 2 (250.000), nato s 3 (166.666) in vse do števila 88 (5682), kolikor je vseh možnih mandatov. Na enak način naredimo izračune še za vse ostale liste. 
Lista v DZ dobi toliko sedežev, koliko rezultatov je imela med 88 največjimi števili. Poleg sedežev, ki jih je lista dobila na ravni enot, se izračuna le še razliko med številom mandatov na ravni enot in države in ugotovi, koliko sedežev bo lista še dobila. Recimo, da je določena stranka v vseh enotah skupaj dobila 20 mandatov. Na ravni države jih je zbrala 35, v DZ bo zato tudi zasedla 35 sedežev. 20 mandatov je že podeljenih, imena izvoljenih poslancev so tako že znana. 
Stranki je ostalo še 15 sedežev, ki jih mora dodeliti kandidatom. Mandate bodo prejeli kandidati v tistih volilnih enotah, kjer ima stranka največje preostanke glasov glede na Droopov količnik. Če so bili mandati v tej enoti že razdeljeni (vseh 11), pa se mandat dodeli poslancem v enoti, kjer ima lista naslednji največji ostanek glasov. 
Volitve poslancev vodijo in izvajajo volilne komisije in volilni odbori. Volilne komisije se imenujejo za štiri leta, volilni odbori pa za vsake volitve. Volilne komisije so: državna volilna komisija, volilne komisije volilnih enot in okrajne volilne komisije. Za volitve poslancev italijanske in madžarske narodne skupnosti se imenujeta volilni komisiji posebnih volilnih enot.


"
https://www.24ur.com/novice/volitve/odlocitev-2022-zadnje-soocenje-na-pop-tv.html,"Pred volilnim molkom: samohvale, ostre kritike in puške v koruzi","Na petem in tudi zadnjem soočenju na POP TV so predstavniki strank spregovorili o legitimnosti volitev, korupciji, neodvisnosti medijev in civilni družbi. V studio je Petra Kerčmar povabila Roberta Goloba (Gibanje Svoboda), Janeza Janšo (SDS), Tanjo Fajon (SD), Luko Mesca (Levica), Mateja Tonina (NSi), Zdravka Počivalška (Povežimo Slovenijo), Alenko Bratušek (SAB) in Marjana Šarca (LMŠ). Slišali smo lahko samohvale, ostre kritike, ne le eno omembo ""puške v koruzi"". Prav tako pa še o kulturi dialoga, korupciji, varnosti in svobodi. Kaj je Slovenijo postavilo na svetovni zemljevid? Predstavniki strank se tu ne strinjajo, eni so izpostavili pozitivne, drugi negativne točke.","V zaključku oddaje je voditeljica finalnega soočenja na POP TV Petra Kerčmar vsakemu predstavniku strank dodelila 60 sekund za nagovor volivcev.
Začel je prvi mož stranke LMŠ Marjan Šarec, ki je izpostavil, da so jim volivci na prejšnjih volitvah namenili 12,6 odstotka glasov. ""S tem smo naredili maksimalno, kar smo lahko. Tudi v opoziciji nismo mirovali. LMŠ v vladi pomeni oster boj proti korupciji, boj za javno zdravstvo, javno šolstvo, zeleno preobrazbo. Vrnili bomo standarde in demokracijo,"" je obljubil. 
""V naslednji vladi bomo malo govorili in veliko delali. Delali bomo vse, kar je dobro za državo in za ljudi. Zavzeli se bomo za debirokratizacijo, rešili bomo demografsko vprašanje,"" je dejal predstavnik gibanja Povežimo Slovenijo in predsednik stranke Konkretno Zdravko Počivalšek, ki je vse volivce pozval k volitvam.
""Prihajajo spremembe. Rešili bomo probleme v zdravstvu, probleme mladih in probleme upokojencev,"" pa je izpostavila prva dama SAB Alenka Bratušek. Spomnila je na rešitve, ki so jih že uvedli, med katerimi je tudi kartice za javni prevoz upokojencev. ""Prihajajo spremembe. Rešili bomo probleme v zdravstvu, probleme mladih in probleme upokojencev,"" je še naštela med drugim.
""Zagotovili bomo 30 dni do specialista, 10.000 stanovanj, brezplačno šolsko prehrano, minimalno pokojnino in plačo, jamstvo za varno in socialno državo. Želimo ustvariti državo, v katero se bodo mladi radi vrnili. Mi bomo branik demokratične in socialne države,"" je bila medtem jasna predsednica Socialnih demokratov Tanja Fajon.
Kaj pa Levica? ""Levico ste lahko spoznali kot srčno in bojevito stranko. Smo stranka, ki je na strani delavca, prekarca, študenta, upokojenca. Stranka, ki se je zavzemala za okolje. Pomembno je, da poskrbimo za podnebje, za stanovanjsko problematiko,"" je dejal koordinator Levice Luka Mesec ter poudaril, da bo v nedeljo štel vsak glas. ""Zmagati moramo kot blok,"" je dejal in dodal, da gredo na volitve kot skupina petih strank.
Da je ministrska ekipa NSi dala vse od sebe, je poudaril predsednik NSi Matej Tonin. ""V prihodnjem mandatu bo pomembno, da bo Slovenija še naprej gospodarsko močna država. Vsem moramo zagotoviti dostopno varno zdravstvo. Pomembno je, da se v Slovenijo vrne veselje,"" je dodal.
""Slovenija je čudovita država, v njej živimo čudoviti ljudje,"" pa je volivcem dejal vodja Gibanja Svoboda Robert Golob. Pohvalil je športnike, podjetnik in inovatorje. Pojasnil je, da so v stranki sklenili nov družbenih dogovor, da bodo zgradili novo družbo. ""Slovenijo bomo v naslednjih osmih letih pripeljali do ene najboljših na svetu,"" je dejal. 
""Volitve so praznik demokracije. Izkoristimo moč našega glasu. Zadnjih 30 let je Slovenija dozorela. Napredovali smo, to ni le zasluga sedanje vlade, temveč tudi vseh, ki stojimo tu,"" pa je dejal predstavnik največje vladne stranke SDS Janez Janša. ""Najboljše šele prihaja,"" je še oddal.
Mesec Janši: Ste politik razdora že zadnjih 30 let
""Kaj se je zgodilo, da smo padli tako nizko, ko ni možna nobena komunikacija, nobeno sodelovanje, ko sta se vzpostavila izrazita levi in desni pol, ali stranke res potrebujete razklan narod, da opravičite svoj obstoj?"" je Kerčmarjeva vprašala goste in ga najprej naslovila na predsednika SDS: ""Zakaj smo tam, kjer smo?""
""Vprašanje o negativni komunikaciji in slabem dialogu morate najprej postaviti sebi. Poglejte vsebino, ki jo slovenskemu gledalstvu sporočate zadnji dve leti in bo vse jasno. Nič, kar je dobrega, praktično ne pride na ekrane. Spodbuja se negativno razpoloženje, takrat, ko bi morali stopiti skupaj, se išče razlike, namesto da iščemo, kar nas združuje,"" je voditeljici odgovoril Janša.
Predsednik SDS se je strinjal, da gredo mnoge stvari čez mejo. ""Na primer pred volišči se je na predčasnih volitvah delilo te brošure,"" je dejal Janša in na plano potegnil brošuro, avtorja katere sta Svetlana Makarovič in novinar nacionalnega radia. Janša je tudi prebral nekaj besed, ki naj bi opisovale njegovo stranko. ""Podganja stranka,"" je prebral. Napovedal je, da bo v odziv na obtožbe na soočenju bral iz te brošure. 
Da so ljudje siti takšnih razprav ter da si želijo, da bi se v dialog vrnila kultura, je dejal vodja Gibanja Svoboda Robert Golob. ""Zadal sem si cilj, da spremenimo kulturo dialoga v družbi. Všeč mi je, da je to prvo vprašanje s katerim začenjamo soočenje, saj je to naša prva obljuba ljudem,"" je dejal. ""Pred tem pa bomo poskrbeli, da se sovražni govor iz javnega prostora umakne in sankcionira. Ta sovražni govor mora izginiti. Če to pomeni, da bom sankcioniran tudi sam, če ga bom uporabljal, potem se s tem strinjam,"" je še dejal.
Nato se je odzval koordinator Levice Luka Mesec in izpostavil, da bi se moral Janša ozreti na lasten profil na Twitterju, da bo videl, kdo v družbi širi razdor. ""Vi ste politik razdora že zadnjih 30 let. To ste v zadnjih dveh letih le še razširili. Najprej se moramo strinjati, da je vlada prva, ki se ne sme posluževati sovražnega govora,"" je bil kritičen. Janša se medtem z njim ni strinjal in je žogico podal nazaj Mescu: ""Mesec ni navedel niti enega konkretnega primera, kjer bi kateri član SDS pozival k smrti, imenoval kakšno drugo stranko podganja stranka ali žalil s fašisti.""
""Če se bomo trudili iskati točke, ki nas razdružujejo, potem bo tako. Moramo pa iskati točke, ki nas povezujejo. Če pogledate zgodovino, boste ugotovili: kadar koli smo bili enotni in sodelovali, smo dosegali dobre rezultate. Vsaj v NSi smo se trudili za dostojno komunikacijo in iskali skupne točke,"" je dejal Tonin.
Predsednica SD je dejala, da je vesela pogovora o dostojnosti komunikacije. ""Od tega je odvisna naša prihodnost – kako si bo politika povrnila dostojnost in zaupanje. Ozračje v Sloveniji je toksično. Toksično je v politiki in širi se tudi v druge sfere,"" je bila jasna. Počivalšek je medtem dejal, da so gibanje Povežimo Slovenijo ustanovili z namenom, da bo ""povezalo ta bolestno razdeljen politični prostor"". ""O tem ne le govorimo, temveč to tudi delamo,"" je še dodal.
""Stranka LMŠ, odkar je v državnem zboru, ni nikoli spodbujala sovražnega govora, nikoli nismo žalili verskih ali političnih čustev. Če je šel kdo predaleč, sem ga takoj opomnil na to. Janša pa se je ogrnil v ovčjo kožo in že zadnjih 30 let igra žrtev, čeprav žrtev zagotovo ni,"" je bil kritičen Šarec.
Nato sta se v besedni dvoboj zapletla še Bratuškova in Tonin. ""Slovenska družba ni bila še nikoli tako razdeljena, kot je danes. In tega je kriva trenutna vlada. Ne spoštujejo pravne države, ne spoštujejo zakonov, ljudi so delili na prvorazredne in drugorazredne, Slovenijo vodijo po poti Madžarske,"" je dejala Bratuškova. Tonin ji je odgovoril: ""Slovenija je bila razdeljena tudi v preteklosti, ampak pomembno je, kako bomo s tem postopali v prihodnosti. Smo se pripravljeni veseliti uspeha? Zdi se, da se je razvila politična kultura, kjer je opozicija proti vsakemu predlogu vlade. Gre za metanje polen pod noge.""
Golob se je nato znova obregnil čez zapise predsednika vlade na Twitterju. Da je to nekaj čisto drugega od pesniške zbirke, ki jo je omenil predsednik SDS. Janša mu je odvrnil, da to ni pesniška zbirka, temveč brošura, ki jo deli politika. Izpostavil je tudi, da novinark ni nikoli imenoval za prostitutke, temveč za ""prestitutke"". Mesec mu je medtem odvrnil, da ljudje niso neumni. ""Eno je, če sovražni govor uporablja oblast, drugo pa, če ga uporabljajo ljudje,"" je dejal.
Golob je Janšo še opozoril, da so trditve o njegovem računu v Romuniji lažne. ""Bolj kot izgubljajo, bolj se lažejo. Ljudje niso neumni. Ljudje so siti vaših laži in to vam bodo v nedeljo povedali,"" je dejal. Koordinator Levice pa je medtem ponovil Šarčeve besede o ""trpečem izrazu in ovčji obleki"". Na Janševo opazko, da Mesec s temi besedami v resnici opisuje sam sebe, pa mu je odgovoril: ""Ne imejte nas za norca.""
O legitimnosti volitev: 'Morda koga skrbi za rezultate volitev in zato pripravlja rezervni scenarij'
""Ne dogaja se prvič, da so ljudje v tujini prepozno dobili glasovnice ali pa jih sploh niso dobili. Mnogi nam glasovnice pošiljajo šele po volitvah. To ni nobena novost, ne vem, zakaj se letos o tem tako veliko govori, če je to stalna praksa,"" je dejal Janša. Vprašanju, ali bo v primeru nepravilnosti izpodbijal rezultat volitev, se je predsednik vlade izognil ter dejal, da se mu zdi celo sumljivo, da se letos toliko govori o tem, in poudaril: ""Morda pa nekoga skrbi za rezultate volitev in zato pripravlja rezervni scenarij."" 
Tudi Fajonova je izpostavila številne nepravilnosti. ""Skrb je zagotovo prisotna. Skrbi me, ker je Vili Kovačič že poskušal Levico in SD izbrisati iz političnega prostora,"" je dodala.
""Težave so rešljive, tudi v preteklosti so se reševale. Glasovanje v tujini se lahko v celoti ponovi, lahko se podaljšajo roki. Tu je samo stvar volje in tega, ali smo pripravljeni problem rešiti ali ga le dramatizirati,"" je rešitve ponudil predsednik NSi. ""Nesprejemljivo je, da vnaprej problematiziramo rezultate volitev. Naredimo vse, da bodo legitimne, da bodo vsi, ki želijo voliti, lahko volili,"" pa je pripomnil Počivalšek.
""Pripravlja se scenarij za primer, da rezultat na volitvah vodilni vladni stranki ne bo všeč,"" je odvrnil tudi Golob. ""Najbolj povedna je ustavna pritožba Kovačiča. To je tudi gospod, ki mi je pridelal prvo prijavo glede moje plače. To pokaže njegov interes. Pripravlja se scenarij, po katerem bodo postopali, v primeru, da jim izid volitev ne bo všeč,"" je dejal, a ob tem poudaril, da še vedno verjame v pravno državo v Sloveniji. 
O odstopu Podgorška in drugih nepravilnostih: 'Minister je odstopil po tem, ko se je sesula hišica iz kart'
Tonin je opozoril, da stranka ministra Podgorška ni vzela v bran. ""To je bila napaka, ko sem se pogovoril z ministrom, je tudi odstopil in to je edini pravi način, kako glede tega postopati,"" je dejal Tonin. Janša je potrdil, da je sprejel odstop in ga bo tudi poslal v DZ.
""Minister je odstopil po tem, ko se je sesula hišica iz kart. Prav je, da je odstopil, a to se preredko zgodi,"" je bila kritična Fajonova.
Prešli so na pogovor o Janševem odvetniku Franciju Matozu. ""Gospod Matoz ima kar nekaj spornih funkcij, najbolj sporno pa je, da je nameščen v vodstvo DUTB,"" je dejal Šarec. Janša medtem nepravilnosti pri tem zavrača.
Kaj pa Šarčev primer Sove in zaposlitve znanke? Oziroma ugotovitve kršitev v primeru Počivalška? Oba se izogibata odgovornosti.
""Čista petka je zdaj le še kvartet,"" je o aferi ministra Podgorška dejala Bratuškova. ""Nedopustno je, da se polemizira z odločitvijo sodišč ali odločitvami KPK. Tonin je jasno povedal, da ne bi prevzel odgovornosti ob pravnomočni odločitvi KPK. Podobno odgovornosti ni prevzela tudi Aleksandra Pivec.""
Golob pravi, da primer o računu v Romuniji ni afera. ""Gre za lažni račun, ki ga je banka že zaprla. SDS-u je uspelo narediti mednarodni škandal. Na to so se odzvale tudi druge države, a ne glede povezave z mano, temveč glede tega, kaj se dogaja v Sloveniji. Sam namreč nisem z ničemer povezan v to,"" je dejal.
Počivalšek: Smo ena redkih strank, ki si lahko dovoli transparentne finance
""Imamo nekje 10.000 članov, ki plačujejo članarino, med njimi so tudi močni podjetniki, pa nikoli doslej nismo zbrali toliko denarja, da bi z njim financirali volilno kampanjo,"" je na obtožbe o preplakatirani Sloveniji in financiranju kampanje dejal Janša.
Podobno odgovarja tudi Tonin: ""Naša kampanja je financirana s strani članarin in donacij.""
""Pri nas ni nobene korupcijske afere,"" medtem izpostavlja Mesec. ""To, da se Bavčarju odpisuje dolgove, je bilo spregovorjeno v medijih,"" je odgovoril o tožbi Simiča. Stopil je tudi v bran Marjanu Šarcu: ""Pri Šarcu so odstopali zaradi sendvičev. Ali je v tej vladi kdo odstopil? Pa so imeli številne afere,"" je izpostavil.
""V stranki, ki jo vodim jaz, imamo transparentne finance. Vse smo pridobili na načine, ki so dovoljeni z zakonom. Smo ena redkih strank, ki si lahko dovoli transparentne finance,"" pa je dejal Počivalšek. ""Zgodi se, da se moraš odločiti med slabimi in manj slabimi odločitvami, ampak vedno moraš imeti v ospredju Slovenijo,"" pa je poudaril Tonin.
Bratuškova je Janši namenila še eno kritiko o plakatih po Sloveniji. ""Na žalost imamo vlado, ki se s številkami, ki niso najboljše, ne želi soočiti,"" je še glede javnih financ dodala. Da je strukturni primanjkljaj eden najvišjih v EU, inflacija pa najvišja, je dejala in dodala, da bi se morala vlada s tem spopasti. Počivalšek se medtem z njenimi besedami ne strinja in poudarja rekordno gospodarsko rast, najnižjo brezposelnost ter največjo ""kondicijo države v zgodovini države"". ""Na besedo zdaj verjamem le še bogu,"" je dejal.
""Dva faktorja sta tista, ki sta v preteklem letu pripeljala do tega, da imamo visoko gospodarsko rast. Gradbeništvo in visoka potrošnja. Nič od tega na dolgi rok ni vzdržno,"" je dejal Golob, ki je opozoril tudi na visoko inflacijo, ki bo neizogibna. ""Slovenija je v dobri finančni kondiciji,"" je medtem ponovno zatrdil Tonin in dodal, da je miren glede prihodnosti. ""Smo se že začeli pripravljati na posledice, ki jih bo prinesla ukrajinska kriza,"" je dejal.
""Želim si, da več logike iz gospodarstva prenesemo v javni sektor in mu omogočimo, da bo servis boljši,"" je dejal Počivalšek. 
Ali se varnost in svoboda izključujeta?
""Varnost je vedno temeljna dobrina. Svoboda pa je pomembna, a ne tista, ki je napisana na plakatih,"" je dejal. Odzval se je na kritike Goloba, da gradbeništvo ni vzdržna rešitev za finančni napredek Slovenije. ""Gradbeništvo prispeva k blaginji države,"" je zatrdil in opomnil, da med drugim gradijo tretjo razvojno os.  
Svoboda ali varnost? ""Vedno svoboda,"" pa odgovarja Golob. ""Že v preteklosti smo videli, s kakšno lahkoto se pod krinko varnosti zlorabi varnost,"" poudarja in dodaja tudi, da je tu pomembno tudi dostojanstvo.
""Svoboda in varnost gresta z roko v roki. Varnost je temelj vsega. Močno gospodarstvo pa nam omogoča dobro državo,"" je dejal Tonin. ""Kdor proda svobodo za varnost, bo izgubil oboje,"" je jasen Mesec. Trenutno situacijo v družbi je opisal: ""Še nikoli nismo bili tako skregani, prav tako v državi še ni bilo toliko korupcije, a nihče še ni odstopil.""
""Na enem bregu mora biti močna socialna država in močna demokracija. Če želimo ljudem omogočiti boljše in lažje življenje, bomo v SD popravili nacionalni načrt za okrevanje in bolje izkoristili povratna in nepovratna sredstva. Pripravili smo nov načrt. S tem denarjem in ambicioznim razvojem, lahko bistveno več usmerjamo v razvoj,"" je dejala Fajonova.
""Na enem bregu mora biti močna socialna država in močna demokracija. Če želimo ljudem omogočiti boljše in lažje življenje, bomo v SD popravili nacionalni načrt za okrevanje in bolje izkoristili povratna in nepovratna sredstva. Pripravili smo nov načrt. S tem denarjem in ambicioznim razvojem, lahko bistveno več usmerjamo v razvoj,"" je dejala Fajonova.
""Največje dostojanstvo za Slovence in Slovenke je, če lahko živijo od svojega dela. Zato delamo na tem, da bi mladi dobili dobro delovno mesto povsod po Sloveniji,"" pravi Počivalšek. S komunikacijo znotraj te vlade je medtem zadovoljen. ""Rezultat našega dela je danes viden.""
""Nekateri ne marajo mojih primerjav. Pa vseeno. Ta vlada se obnaša tako kot lep sončen dan – vroče je, gledal si vremensko napoved in veš, da se bo jutri vreme poslabšalo, a vlada neprestano ponavlja, sonce je,"" je karikiral Šarec.
Žal pozabljamo slabšo statistiko, pa kritično Golob. ""Smo v vrhu po okuženih s covidom in po covidnih žrtvah. Prav tako glede pomanjkanja demokracije. Kako odgovarjate na to?"" ""To ni res,"" mu je odgovoril Janša, ki je ponovil besede Tonina o tem, da se je Slovenija zavihtela na svetovni zemljevid.
Spor med Šarcem in Janšo: 'Nismo krivi, če imate manjšinsko vlado'
""Tisti, ki so imeli puško v rokah prvo polovico mandata, kritizirajo le, kaj se je zgodilo v drugi polovici,"" je Šarcu dejal Janša. Šarec mu je vrnil: ""Dosadni ste s to puško. Jaz ne rabim puške, saj imam Šarca."" Janša znova, da Šarec nima poguma. ""Mislim, da je cela Slovenija hvaležna, da ste vrgli puško v koruzo. Ker bi bilo danes verjetno grozno, če bi ostali,"" je dodal. 
""Jaz nisem nikoli vrgel v koruzo ničesar. Če kaj, lahko iz moje kariere vidite, da sem zelo vztrajen. Zadali smo si strategijo do leta 2030. Sloveniji želimo vrniti tudi ugled, ki smo ga v mednarodnih vodah izgubili v zadnjih dveh letih,"" je dejal Golob. Trdi tudi, da se tudi ob morebitni izgubi, ne bo umaknil iz politike. ""Sam se ne bojim poraza. Ampak kaj je poraz? Poraz je, če ta vlada znova uspe,"" je dejal.
""Prespali bomo zadevo, premislili in se tudi pravilno odločili tako kot vselej doslej,"" je dejal Janša, ki pravi, da bodo torej počivali v opoziciji. ""Ponosen sem na to, da je zdaj Slovenija na evropskem trgu trdna in vidna. Če kaj, nam je uspelo, da smo Slovenijo vrnili nazaj na evropski zemljevid,"" pa je povedal Tonin in spregovoril o kompleksu majhnosti. 
""Slovenija je na svetovnem zemljevidu, tja smo se samozavestno postavili,"" je dejal Janša in dodal, da smo med tistimi državami, ki se jih posluša. ""Ker imamo ugled, dobivamo na moči gospodarstva, dobivamo pomembne mednarodne prireditve,"" je še dejal in zasluge pripisal svoji vladi. 
Šarec je medtem izpostavil, da smo bližje Poljski in Madžarski, torej državam, ki imajo težave z vladavino prava. ""Slovenija je na evropskem zemljevidu po tem, da smo poleg Severne Koreje predčasno čestitali ameriškemu predsedniku Trumpu,"" se je strinjal Mesec. 
Kaj bo po volitvah? Katere resorje bodo vodili?
""Na prvo mesto naših prioritet smo postavili ponovni zagon našega zdravstvenega sistema. Prvo moramo narediti, da ima zdravstveni minister jasno podporo vlade in tudi finančnega ministra. To je naš program, s katerim gremo na volitve,"" je dejal Golob. Za zdravstvenega ministra podpira Bešič Loredana.
Tonin medtem, da so že v tokratni vladi dokazali, da so uspešna in mlada ekipa, ki se je že dokazala v obrambnem resorju.
""Imamo odlične kandidate, s katerimi lahko pokrijemo vsa ministrska dela. Rezultati volitev bodo pokazali, kaj bomo počeli,"" je odgovoril Počivalšek. Mesec medtem, da mora svoje mesto pod soncem dobiti tudi kultura.
""Danes je absolutno prezgodaj govoriti,"" pa je dejal Šarec, ki se sicer strinja z Golobom: ""Vedno ima tisti, ki ima vlado, tudi finančno ministrstvo.""
Janša je medtem izrazil začudenje nad vprašanjem: ""Še nikoli se vlada ni sestavljala pred kamerami na očeh ljudi."" Dodaja, da Slovenijo trenutno zaznamuje varnost, podnebni razvoj, moči potnega lista: ""Smo narod dveh milijonov ljudi, kljub temu pa smo na desetem mestu po moči potnega lista.""
Fajonova je bila medtem kritična: ""Nadevate si medalje."" Pohvalila pa je zaupanje med strankami, s katerimi so sklenili zavezo, tudi z Golobom.
Tonin je vesel, da se nekateri učijo iz svojih napak. Prepričan je v desno-sredinsko vlado: ""Ni mogoče izbrisati vseh projektov, ki trenutno tečejo v Sloveniji.""
""Naša vlada je bila manjšinska, ne večinska, kot je bila vaša, ki je nato postala manjšinska,"" je Šarec dejal Toninu in mu svetoval, naj najprej pomete pred svojim pragom. Tonin je namreč kritiziral napake, ki jih je v preteklosti naredila levo-sredinska politika.
"
https://www.24ur.com/novice/volitve/kako-uresnicljive-so-obljube-iz-volilnih-soocenj.html,Kako uresničljive so obljube politikov iz volilnih soočenj?,"Čeprav se je morda komu zazdelo, da politiki na soočenjih niso dobili priložnosti za vsebine in prihodnost, so v oddaji SVET na dveh velikih soočenjih in v osebnih predstavitvah predsednikov strank poskrbeli, da so imeli volivci vseeno možnost slišati, kako si predstavljajo Slovenijo v prihodnosti. 
","
Področja, kjer so stranke dale največ obljub, so mladi in stanovanjska politika. Nova Slovenija vidi največ manevrskega prostora, da pridejo mladi do stanovanja zlasti pri umeščanju v prostor in to na podeželskih občinah. ""Neprofitna najemnina, po petih letih pa možnost odkupa stanovanja mladim,"" je obljubil Matej Tonin.   
Gibanje Svoboda bi namesto jamstvene sheme, ki jo predlaga SDS, mladim za prvih deset let dalo davčno olajšavo: ""Svojo dohodnino bodo lahko zbili na nič, če bodo to olajšavo investirali v nepremičnine,"" obljublja Robert Golob. 
Golobova, Janševa in ena Toninova ideja so slabe, pravi mladi raziskovalec, ki se ukvarja s stanovanjskimi politikami. ""To je spet mehanizem na strani povpraševanja, kar pomeni, da dviguje kupno moč, kar pomeni, da v pogojih, kjer primanjkuje nepremičnin, vsaj novih, veliko premalo, vodi v napihovanje cen. Nenazadnje je podoben tak ukrep tudi zdaj sprejeta jamstvena shema. Vse kakovostne stanovanjske politike morajo temeljiti na večanju kakovostne ponudbe predvsem javnih najemnih stanovanj. To, kar pa Tonin govori, s podeželja, je pa ena izmed glavnih težav. V Sloveniji je razpršena gradnja to, da ljudje gradijo na kmetijskih zemljiščih ali pa popolnoma razpršeno, kar pa vodi v prostorske probleme, javne, prometne, infrastrukturne in taka gradnja je z okoljskega in družbenega vidika nevzdržna,"" ocenjuje mladi raziskovalec iz Fakultete za družbene vede Klemen Ploštajner. 
Medtem pa ženski del politike obljublja omejitev najemnin in izgradnjo deset tisoč neprofitnih stanovanj v sedmih letih. ""Da se tudi tržne najemnine po vzoru Nemčije in Avstrije omejijo, ne more biti sobica v kleti plačana z najemnino 600, 700 ali celo 800 evrov,"" meni Alenka Bratušek. ""Mi smo predlagali, lahko se pogovarjamo o številkah, zakon za izgradnjo deset tisoč javnih neprofitnih stanovanj, po katerem bi lahko med 23. in 29. letom razpolovili ceno najemnine,"" pa meni Tanja Fajon. 
""Recimo Amerika, New York, ima regulacijo najemnin v določenih predelih, kar pomeni, da to ni nekaj, kar bi bilo vzeto iz socialističnih držav, kot bi nekdo rekel, ampak gre za klasičen mehanizem urejanja najemnega trga,"" pojasnjuje Ploštajner.
Levica obljublja nepremičninski davek na prazna stanovanja. A pred tem bi jih očitno čakalo veliko dela z evidencami. ""Najprej bi morali vedeti, kdo je lastnik in jasno vedeti, v katerih stanovanjih ljudje prebivajo. Kar trenutno nimamo, ker ljudje nimajo prijavljenih najemnih pogodb ali začasnih prebivališč,"" dodaja Ploštajner.
Bomo delali dlje?
Pri pokojninah bi Janez Janša delovno dobro podaljševal že v naslednjem mandatu. ""Deloma bo treba že v naslednjih štirih letih novelirati sedanji pokojninski sistem,"" je povedal Janša. ""Naj kar predlaga, ampak ne bo podprto, se ne strinjamo. To tudi ni bilo sprejeto pri skupnih izhodiščih že pri beli knjigi in mislim, da od tega ne bomo odstopili,"" trditev komentira predstavnica upokojenskih organizacij Svet zavoda ZPIZ-a Frančiška Četković. 
Fajonova bi zvišala minimalno pokojnino. ""Naš cilj je, da bomo vsakomur, ki ima polno pokojninsko dobo, zagotovili v naslednjem mandatu vsaj 700 evrov.""
Šarec bi spremenil Janšin dohodninski zakon, Mesec bi ga razveljavil. ""Do leta 2025 nam bo ta zakon v proračun navrtal 800-milijonsko letno luknjo,"" dodaja Mesec. 
Fiskalni svet pa, da gre pri vsakem zakonu za politične odločitve. ""Tu je vedno čas za razmislek, za popravke, za kompenzacijske ukrepe, ampak že letos bodo verjetno javnofinančni problemi precej kruto izbruhnili,"" ocenjuje predsednik Fiskalnega sveta Davorin Kračun. 
Počivalšek pa je dejal, da bo primanjkljaj pokrila visoka gospodarska rast. ""To ni realna napoved. Gospodarska rast bi morala bit vsaj šestodstotna vsako leto, kar pa je malo verjetno.""  V zadnjih desetih letih je bilo povprečje gospodarske rasti namreč dva odstotka.  
"
https://www.24ur.com/novice/slovenija/vpliv-twitter-politike.html,Vpliv 'Twitter politike'. Kako bodo stranke izboljšale spletno komunikacijo?,"Razvoj družbenih omrežij in njihov vpliv na vsakdanje življenje je v aktivno sodelovanje na različnih spletnih platformah močno vključil politične stranke. Predvsem Twitter je postal močno orodje za promocijo idej in tudi politične obračune. T.i. Twitter politika, ki jo pri nas najbolj uspešno vodi predsednik vlade Janez Janša, je deležna ostrih kritik opozicije. Slišati je predvsem očitke o nedostojni komunikaciji in slabitvi političnega prostora in demokracije. Kako bodo stranke v prihodnjem mandatu rokovale z družbenimi omrežji in komunicirale z javnostjo?","Politična krajina se je v zadnjih nekaj desetletjih precej spremenila, pri tem pa je veliko vlogo pri njeni transformaciji odigral internet. Še posebej družbena omrežja so postala pomemben faktor v političnih kampanjah in mišljenju ljudi glede pomembnih vprašanj. Kandidati in njihovi podporniki vestno delijo objave na svojih profilih, stranke pa preko številnih spletnih platform, ki so jim na voljo, širijo svojo propagando in nagovarjajo občinstvo. 
Raziskave sicer kažejo, da večina ljudi vpliv družbenih omrežji ocenjuje negativno. Raziskava ameriškega centra Pew Research kaže, da skoraj dve tretjini američanov (64 odstotkov) nima pozitivnega mnenja o družbenih omrežjih. Anketiranci posebej poudarjajo dezinformacije, sovraštvo in nadlegovanje. 
Raziskava tudi razkriva, da so uporabniki zaskrbljeni glede verodostojnosti informacij, spodbujanja pristranskosti in polarizacije s strani politikov. Med pozitivnimi vplivi pa omenjajo možnost za bolj neposredno komunikacijo s kandidati in izvoljenimi predstavniki. Pred tem so bili namreč stiki s politiki možni samo v okviru udeležbe družabnih in strankarskih dogodkov.
Raziskava z naslovom Ključna tveganja družbenih omrežij za demokracijo, ki jo je izvedel Evropski parlamentarni raziskovalni center uvodoma izpostavlja, da medtem ko socialni mediji državljanom zagotavljajo nove priložnosti za dostop do informacij, izražanje mnenj in sodelovanje v demokratičnih procesih, lahko hkrati tudi spodkopavajo demokracijo z izkrivljanjem informacij, spodbujanjem lažnih zgodb in omogočanjem politične manipulacije.
Kako se bodo torej naše politične stranke v prihodnjem mandatu lotile izboljšanja svoje spletne komunikacije?
Gibanje Svoboda: Twitter svet je predvsem imaginarni svet predsednika vlade in njegovih privržencev
V GS se zavzemajo za načelo ""manj Twitter politike"". Kot navajajo v odgovoru, je način komuniciranja najvišjih predstavnikov oblasti oslabil politični prostor in ugled političnih funkcionarjev. ""Twitter svet ni realen svet, v katerem živijo državljanke in državljani naše države, temveč je predvsem imaginarni svet predsednika vlade in njegovih privržencev. V Gibanju Svoboda bomo vodili strpno, spoštljivo in vključujočo komunikacijo na vseh družbenih ravneh, ne glede na vir komuniciranja."" 
Levica: Moti nas, da je politika postala teater
Tudi v Levici se oddaljujejo od t.i. Twitter politike. Kot pravijo, politike ne razumejo kot ""reality show tekmovanja v všečnosti"", ampak kot prizadevanja ""za bolj pravično in solidarno družbo na podlagi vsebine"". Pri tem prednost dajejo drugim komunikacijskim kanalom, kjer je več možnosti za razpravo in ne zgolj za kratke izjave, ""ki so večinoma namenjene PR predstavi za javnost in spodbujanju konfliktov"". O vsebinskih temah in projektih Levice zato članstvo in simpatizerje obveščajo interno, po elektronski pošti, javnost pa preko spletne strani in komunikacije z mediji. ""Dejstvo, da je politika postala teater nas moti.""
 LMŠ za strpno in konstruktivno komunikacijo
""V LMŠ zagovarjamo ter uresničujemo strpno in konstruktivno komunikacijo v vseh pojavnih oblikah in ne samo na družbenih omrežjih. Žal del političnih akterjev uporablja družbena omrežja predvsem na način, ki ne prispeva k ugledu politike, zmanjšuje zaupanje vanjo ter prispeva k temu, kar je najslabše – razdvaja in poglablja tako politiko kot državljane,"" so zapisali v odgovoru.
NSI: Uporabnik tega orodja ima veliko odgovornost, kakšen bo odmev zapisanega
NSi je prisotna na Twitterju in zagotavlja, da bo tudi v prihodnje nadaljevala ""s spoštljivo komunikacijo"" in ""prispevala k dvigu ravni politične kulture pri nas"". ""Zavedamo se moči besede, tako izgovorjene kot zapisane, zato imamo uporabniki tega orodja veliko odgovornost, kakšen bo odmev zapisanega,"" odgovarjajo. Glede na pomen digitalizacije si prizadevajo, da so prisotni na vseh sodobnih spletnih platformah in obljubljajo, da bodo spremljali razvoj na tem področju še naprej. 
Povežimo Slovenijo: Twitter politika je prinesla več transparentnosti
V stranki menijo, da bi bilo ""Twitter politike"" manj, če bi bil medijski prostor ""bolj uravnotežen in ne bi bilo treba iskati alternativnih načinov podajanja sporočil"". Tako menijo, da je tovrstni pristop prinesel več transparentnosti v demokraciji, ""saj se vsak lahko neposredno izrazi, a po drugi strani z željo po senzacionalizmu prinesel tudi več neposrednosti"". V PS verjamejo, da je ""dialog ob kričanju nemogoč"", zato si bodo prizadevali za več strpnosti v komunikaciji.
SAB: Raven komunikacije na spletu je zadnjih dveh  letih močno upadla
""Ključen poudarek mora biti borba za preprečevanje in zamejevanje lažnih novic in sovražnega govora na vseh področjih medijskega delovanja, vključno s spletom. Mediji so eno ključnih področij za ohranitev demokracije,"" odgovarjajo v Stranki Alenke Bratušek. ""Spoštujemo človekove pravice in svoboščine vsakogar, a se zavedamo, da so pravice posameznika omejene s pravicami drugih. Zavračamo vse oblike sovraštva, diskriminacije in sovražnega govora."" Kot pravijo, se ne spuščajo v obračune. ""Vsekakor pa je raven komunikacije na spletu (in širše) v zadnjih dveh letih močno upadla. Najboljši ukrep za dvig ravni komunikacije je biti zgled in nenehno opozarjati na nedostojno uporabo družbenih omrežij.""
SD: Za komunikacijo bomo uporabljali vse razpoložljive komunikacijske kanale
Socialni demokrati zagotavljajo, da se v vseh komunikacijah držijo načel odgovornega in spoštljivega komuniciranja. ""Za komunikacijo z javnostmi bomo uporabljali vse razpoložljive komunikacijske kanale, tudi Twitter. Bistveno drugačen pa je in bo naš način komunikacije od tega, kar prakticira sedanja vlada s predsednikom vlade na čelu.""
SDS: 'Twitter' politike ne nameravamo omejiti
Družbena omrežja konsolidirane politične stranke po vsem svetu ne uporabljajo zgolj za promocijo temeveč tudi za informiranje državljank in državljanov z neposrednimi informacijami, na uporabo družbenih omrežij v strankarske namene gleda SDS. ""To izpostavljamo zato, ker je moč opaziti, da preko kanalov klasičnih medijev tudi zaradi stanja v slovenskem medijskem prostoru do javnosti prevelikokrat pridejo izkrivljene informacije.""  V SDS zagovarjajo ""pomembnost oblikovanja lastnega mnenja na pravilnih in jasnih dejstvih zato 'Twitter politike' ne nameravamo omejiti"". Spletna komunikacija SDS je dobra, ocenjujejo. ""Preko nje predstavljamo svoj program in dosežke ter relevantna dejstva iz slovenskega političnega prostora.""
Ker so družbeni mediji relativno nova orodja, šele začenjamo razumeti njihov pomen in vlogo v družbenem in političnem življenju. Zaradi družbenih medijev bo zagotovo prišlo do številnih političnih sprememb, ugotavlja Evropski parlamentarni raziskovalni center. ""Pojavljajo se predlogi za internetno glasovanje, ki bi lahko pripeljalo do večje udeležbe na volitvah. Zaradi tega bi lahko družbeni mediji postali še bolj vplivni.""
"
https://www.24ur.com/novice/volitve/tezave-afere-janseve-vlade-maske-tovornjaki-sendvici-spori-in-kadrovski-vrtiljak.html,"Težave, afere Janševe vlade: maske, sendviči, spori in kadrovski vrtiljak","Vlada Janeza Janše je državo vodila dve leti. Delovala je v burnem obdobju globalne pandemije covida-19, znašla pa se je tudi pred izzivi, kot so notranje težave koalicije in spodrsljaji vidnih članov vlade, ki so jim bile očitane različne napake ali afere. Vlada ob slovesu sicer izpostavlja številne dosežke v času svojega kratkega mandata in prepričana je, da bi lahko v novem mandatu storila še več. ","
Ena zadnjih javnomnenjskih anket pred volitvami je izmerila, da dobrih 61 odstotkov vprašanih delo vlade ocenjuje kot neuspešno, kot uspešno pa dobrih 31 odstotkov. Ostali o delu vlade niso imeli jasnega mnenja.  Janševa vlada se je sicer spopadla s podobno težavo kot številne druge ""koronske vlade"" po svetu – na njeno (ne)priljubljenost so močno vplivali osovraženi protikoronski ukrepi. Bila pa je tudi tarča očitkov o nekaterih nespretnih dejanjih in napakah, ki so po mnenju njenih kritikov pri ljudeh poglabljali občutek, da se jim godi krivica, da se dogajajo nepravilnosti in da se poglablja razdeljenost družbe. Poglejmo nekaj spodrsljajev in afer vlade, ki so v zadnjih dveh letih zaposlovali javnost. 
Dobava zaščitne in medicinske opreme
Prva odmevna afera bila vezana na nabave zaščitne in medicinske opreme za spopad z novim koronavirusom. Odjeknila je, ko je Ivan Gale, takrat zaposlen na Zavodu RS za blagovne rezerve, povedal, da je nakupe diktiral kar gospodarski minister Zdravko Počivalšek, ki naj bi celo določal pogoje. Vladna stran je v odgovorih na očitke poudarjala, da počne vse, kar lahko, da bi ublažila učinke epidemije in zagotovila dovolj potrebne opreme. Vlada je nadaljevala delo, sta pa v tem času odmevala tudi izgubljeni tovornjak z maskami obrambnega ministra Mateja Tonina in posel podjetja Majbert Pharm, ki je dobavilo hitre teste, katerih kvaliteta je bila nato pod vprašajem, vprašanja o kakovosti so se pojavljala tudi v zvezi z ventilatorji, javnost pa so razburile ""zaščitne maske"" iz prtičkov in gumic.   
Domnevno sporni posli so se nato znašli pod drobnogledom različnih ustanov. Predsednik računskega sodišča Tomaž Vesel je po objavi revizijskega poročila o nabavi medicinske opreme v epidemiji covida-19 opozoril predvsem na slabo koordinacijo in razpršenost vlog. Kritiziral je vlogo ministrstva za gospodarstvo in dejstvo, da je veliko ponudb ostalo nepregledanih.
A Aleš Cantarutti je po tem, ko ni bil več državni sekretar na gospodarskem ministrstvu, v odzivu na ugotovitve KPK dejal, da je ravnal po svoji vesti, če bi bil znova postavljen v tak položaj, pa bi ravnal enako. Počivalšek se je strinjal, da je bil sistem nabave zaščitne opreme ob izbruhu epidemije neučinkovit, da pa ne drži, da je bilo neučinkovito delo vlade. Vlada je sicer predhodnici, vladi Marjana Šarca, očitala, da ji je zapustila prazna skladišča.  
Na koncu je DZ odredil parlamentarno preiskavo glede nabave ter zalog zaščitne in medicinske opreme, ki naj bi ugotovila morebitno politično odgovornost nosilcev javnih funkcij.  
Da bi blažila učinke pandemije na različne segmente družbe in predvsem gospodarstva, je vlada sprejela več protikoronskih paketov. Medtem ko so bili z rešitvami in pomočjo mnogi zadovoljni, so drugi opozarjali na težave, kritiki pa so vladi očitali, da protikoronske pakete izrablja za spremembe, ki bi jih bilo treba urediti v okviru večjih zakonodajnih sprememb, in da z njimi uveljavlja svoje interese. V paketih PKP so se na primer znašli tudi posegi v zdravniške plače in podaljšan rok za izpolnjevanje pogojev za ustanovitev visokošolskega zavoda.  
Zapletlo se je tudi pri odlokih, ki so opredeljevali protikoronske ukrepe. Vlada namreč podaljševanja odlokov sprva ni objavljala v uradnem listu, kot bi bilo treba. Kritiki menijo, da so takšne napake prispevale k nezadovoljstvu ljudi v zvezi z upravljanjem pandemije.  
Hiter odhod državnega sekretarja
Kmalu po začetku mandata je vlada ostala brez državnega sekretarja na notranjem ministrstvu. Franc Breznik je prehitro vozil po ljubljanski obvoznici, ko so ga ustavili, pa je napihal 0,44 miligrama alkohola na liter izdihanega zraka. 
Breznik naj bi se usodnega dne mudil v podjetju Derby, znanem po uvozu banan.  
STA in drugi mediji
Vlada je bila pogosto kritična do delovanja medijev. Ko je bilo to mogoče, je tudi skušala vplivati na njihovo delovanje. Tako je 280 dni blokirala nakazila Slovenski tiskovni agenciji in želela spremembe v delovanju STA. Premier Janša ji je med drugim očital dolžino intervjuja z Zlatkom. Vladni spor s STA je vzbudil celo zanimanje bruseljske politike. Po odhodu direktorja Bojana Veselinovića, ki naj bi bil za vlado sporen, je bil sklenjen nov dogovor s STA. Vlada je nato pozornost usmerila na RTV, njegovi zaposleni pa so večkrat opozorili, da so tarča pritiskov. Prah so dvigovali tudi prodaja Planet TV v madžarske roke in očitki o prelivanju denarja v medije, ki so blizu vladajoče koalicije.  
Novinarji so bili v času aktualne Janševe vlade pogosto tarča verbalnih napadov, bili so tudi tarča nasilja na protestih. Generalni sekretar Evropske zveze novinarjev Ricardo Gutiérrez je tako po enem od takšnih dogodkov ostro obsodil napade na novinarje in izrazil solidarnost z njimi. Na spletni strani organizacije je zapisal, da je skrb vzbujajoče, da slovenski politiki veliko prispevajo k vedno večji sovražnosti in sovraštvu do novinarjev.
""Uživajte, dokler lahko!""
Prihod Jelka Kacina na mesto uradnega govorca slovenske vlade za covid-19 je vzbudil veliko zanimanja. Kacin je zaradi pogosto ostrega, pikrega in ciničnega tona pri številnih užival zaupanje, pri drugih pa vzbujal odpor. Ko je dejal, da bi Hrvaška lahko romala na rdeči seznam, je razburil celo sosede, ki so objavili fotografije Kacina, kako na Krku čisti bazen. 
Doma pa ena njegovih najbolj odmevnih izjav ostaja pripomba ""uživajte, dokler lahko"". 
Koronska retorika sicer sodi med tiste aktivnosti Janševe vlade, ki so zelo zaposlovale tudi analitike. Številni so vladi očitali zastraševanje ljudi in zmedeno komunikacijo.  
Predsednik vlade v družbi Andreja Marčiča
Septembra lani so nato v javnost prišle fotografije premierja v družbi Boža Dimnika in Andreja Marčiča. Na tega so mnogi postali pozorni, ko se je v rumenem tisku znašel zaradi ločitve od hčerke Karla Erjavca, sicer pa bi naj od leta 2003 zaslužil več kot 100 milijonov evrov javnega denarja. Na račun njegovega Marand inženiringa se je prelilo največ denarja z onkološkega inštituta, več kot 17 milijonov, z ministrstva za zdravje več kot 11, z obrambnega ministrstva več kot sedem. Med letoma 2007 in 2014 je bil v podjetju zaposlen tudi Janšev sin. 
Janša, ki naj bi Marčiča srečeval tudi na Mavriciju, je na obtožbe, da gre za sporne situacije, dejal, da golf igra z mnogimi ljudmi, to pa nima nikakršne zveze z nobenimi posli.
Bivanje v hotelih
Afere so odnesle oba kmetijska kmetijska ministra Janševe vlade. Aleksandra Pivec je ministrsko ekipo zapustila oktobra 2020, ko je izbruhnila afera s plačilom zasebnega bivanja v izolskem hotelu. Dogajanje je tudi pospešilo razkroj stranke DeSUS. 
Na mesto Pivčeve je nato sedel Jože Podgoršek, ki je vmes DeSUS zamenjal za NSi, kar mu je omogočilo, da je ministrski stolček obdržal tudi po odhodu DeSUS iz koalicije. A te dni je afera odnesla še njega. Kriv je bil račun za dopustovanje v hotelu v Bohinju. 
Tako Pivčeva kot Podgoršek sta ob odhodu navajala politične pritiske, Podgoršek celo pravi, da je žrtev izsiljevanja. NSi ga je po aferi umaknila v ozadje, Pivčeva pa se je na tokratne volitve vrnila s svojo stranko Naša dežela.  
Prleški sendvič, (prireditve) brez mask ...
Čeprav je bila vlada tista, ki je zapovedovala protikoronske ukrepe, so jih kršili ali pa vsaj ohlapno razumeli tudi njeni člani. Minister Počivalšek se je znašel v aferi Prleški sendvič. V času ukrepov se je z lokalnimi predstavniki srečal v sicer zaprti gostilni, nato pa vztrajal, da je bila uporaba prostorov gostilne za poslovni sestanek zakonita in upravičena, ker da je šlo za dovoljeno delovanje države.  
Minister za javno upravo Boštjan Koritnik je med čakanjem na rezultate testa na novi koronavirus obiskal kozmetični salon. Zanikal je, da bi storil kaj narobe. To sicer ni bil njegov edini ""prestopek"". Kasneje se je pojavil posnetek, kako se zabava v enem od lokalov in uprizarja parodijo na dokumentarni film The Tinder Swindler. Zanikal je, da bi bil pod vplivov substanc, zagotovil, da so upoštevali protikoronske ukrepe, in ""prevzel odgovornost za morebitno napačno razumevanje vsebine posnetka"".  
Direktor NIJZ Miran Krek je na bencinskem servisu v Ljubljani točil gorivo brez zaščitne maske. V pojasnilu je dejal, da je bil utrujen in da ni nikogar ogrožal.  
Bolj je odmeval primer šolske ministrice Simone Kustec, ki se je pojavila na prireditvi Olimpijskega komiteja Slovenije, gostje pa so bili brez mask. Kustečeva se je opravičila, Janša pa je opozoril na vladne sklepe, naj se ob javnih dogodkih oziroma po njih ne organizirajo zakuske.
Tarča kritik javnosti je bil tudi obisk Boruta Pahorja, Mateja Tonina in Aleša Hojsa v Črnomlju, saj so se v večji skupini sprehajali brez zaščitnih mask in medsebojne razdalje v času, ko so veljala takšna pravila. 
Hrvaška policija pa je zavrnila vstop notranjemu ministru Alešu Hojsu, ki se je na mejo pripeljal z mamo. Nista namreč izpolnjevala pogojev, ki jih za vstop tujcev določila Hrvaška. Minister je kasneje dejal, da ni kršil nobenega odloka, je pa želel preveriti, kako hrvaška policija opravlja svoje delo.  
Protesti, Nika in Tea
Pandemija, odloki, druge vladne odločitve … Vse to je pripomoglo k temu, da je mandat aktualne vlade zaznamovalo kar nekaj protestov. Petkovi protesti so postali kar tradicionalni, (domnevni) organizatorji in protesti pa so si večkrat prislužili ne le ostro kritiko oblasti, ampak tudi kazen. Med drugim, kot zatrjujejo, zaradi branja ustave na javnem mestu. 
Vrelišče so protesti dosegli 5. oktobra. Policija je na protikoronskih in protivladnih protestih v prestolnici uporabila solzivec in vodni top. Po dogajanju je izbruhnila afera, katere glavni vprašanji sta bili, ali je Policija pretiravala z uporabo sile in zakaj. Opoziciji se je predvsem zdelo sporno, da so bili v času nasilnih protestov 5. oktobra v operativnih štabih Policije navzoči politiki – državni sekretar na MNZ Franc Kangler, minister za notranje zadeve Aleš Hojs in državni sekretar za nacionalno varnost Žan Mahnič.  
Burno je bilo na relaciji aktivisti–politiki in obratno. Janez Janša je jasno izrazil, da se ne strinja z Niko Kovač iz Inštituta 8. marec, ki je bila kritična do dela vlade. Ko je bila izbrana za Slovenko leta, je tvitnil, da v času spopada s pandemijo za osebnosti leta povsod po svetu izbirajo medicinske sestre ali zdravnice – ""nekoga, ki se je najbolj žrtvoval za druge. V Sloveniji pa tiste, ki najbolj nagajajo.""  Twitter je bil sicer ves mandat Janševo orodje komunikacije, pa tudi obračunavanja. Še dlje od premierja so pogosto šli njegovi podporniki, retorika pa je marsikdaj presegla mejo žaljivega – pogosto na obeh straneh političnega spektra. 
Odmevalo je tudi Janševo srečanje s Teo Jarc, aktivistko iz sindikata Mladi plus, na Kredarici. Janša je protestnikom dejal, da ""ni vedel, da ima Polje dan odprtih vrat"". Številni so ocenili, da odziv ni bil primeren, spet drugi so se z njim strinjali in kot neprimerno ocenili vedenje Jarčeve.
Odnosi s tujino
V času Janševe vlade je Slovenija izpeljala predsedovanje Svetu EU. A to ni bil edini razlog, zakaj se je Slovenija znašla v tujem tisku. Premier Janša je dal vsem jasno vedeti, da na volitvah v ZDA podpira Donalda Trumpa. Trumpu je tudi čestital za zmago, a je bila reakcija prehitra. Kasneje je zato čestital še resničnemu zmagovalcu Bidnu. 
O položaju medijev, vladavini prava pri nas in vezavi evropskih sredstev na spoštovanje vladavine prava je premier razpravljal z bruseljskimi politiki, debata pa je bila pogosto ostra. Ob obisku delegacije pri nas se ni srečal s predsedujočo  odboru Evropskega parlamenta za spoštovanje demokracije, vladavine prava in temeljnih pravic Sophie in' t Veld, je pa poobjavil seksistični tvit. 
Spori z evropsko politiko so vplivali tudi na odnose v koaliciji. Takratni začasni zastopnik takrat koalicijske stranke DeSUS Tomaž Gantar je po enem od Janševih pisem dejal, da se Slovenija postavlja med problematične države.  
Ko smo že zakorakali v volilno kampanjo, pa se je premier odpravil v Ukrajino, kjer je že divjala vojna. Odzivi na to potezo so bili mešani, je pa premier po tem nastopil tudi v tujih medijih in na prireditvah, ko gre za domače učinke, pa analitiki menijo, da je še dodatno utrdil priljubljenost med svojimi podporniki.  
Meje med politiko in Policijo
Ena večjih in dolgo trajajočih afer vlade je bil odnos med politiko in Policijo, saj so se vseskozi pojavljali očitki o nenavadnih kadrovskih odločitvah in vplivanju ali vsaj poskusih vplivanja. Premier Janez Janša je ob preiskavah, povezanih z nakupom zaščitne opreme, ocenil, da so pri izboru prioritet NPU, tožilstva in sodstva že dolgo v ospredju politične simpatije in medijski pritiski. Opozoril je na nekatere primere večstomilijonskih oškodovanj države, v katerih ni bil še nihče niti obtožen niti obsojen.  
Ministru za notranje zadeve Alešu Hojsu se je očitalo, da je takratnemu v. d. generalnega direktorja Policije Andreju Juriču naročil, da mora poskrbeti za revizijo nekaterih že zaključenih kriminalističnih preiskav na Nacionalnem preiskovalnem uradu. Viri so takrat dejali, da česa takšnega v Policiji še niso doživeli in da so nad navodili šokirani, saj naj bi si največja vladna stranka povsem podredila Policijo.
Z domnevnim političnim vmešavanjem v delo Policije se je ukvarjala tudi komisija državnega zbora, ki je nato vložila kazensko ovadbo zoper generalnega direktorja policije Antona Olaja in nekdanjega generalnega direktorja Policije Antona Travnerja. Olaja bremenijo več primerov šikaniranja zaposlenih na delovnem mestu in oviranja dela preiskovalne komisije, Travnerja pa krive izpovedbe pred preiskovalno komisijo. Politika je pritiske na Policijo zanikala.  
Kadrovski vrtiljak
Janšev kadrovski števec se je samo v prvih devetih mesecih njegove vlade zavrtel za 1117 imenovanj in 395 razrešitev, Šarčev pa v 18 mesecih, kolikor je trajal mandat njegove vlade, 1599-krat zaradi imenovanj in 440-krat zaradi razrešitev. Janševa vlada je hitro po svojem prihodu razrešila generalno direktorico Policije Tatjano Bobnar, načelnico Generalštaba Slovenske vojske Alenko Ermenc, Dejana Matijeviča, generalnega direktorja Obveščevalno-varnostne službe (OVS) ministrstva za obrambo, Kristino Plavšak Krajnc, direktorico vladnega Urada za komuniciranje (Ukom), in Rada Feleta, direktorja vladne službe za zakonodajo. Zamenjali so tudi Nino Pirnat, direktorico Nacionalnega inštituta za javno zdravje in direktorja Slovenske obveščevalno-varnostne agencije Rajka Kozmelja, Anton Zakrajšek je izgubil mesto direktorja zavoda za blagovne rezerve, zadnje mesece pa so odmevale predvsem menjave v energetiki. Kritiki trdijo, da je šlo predvsem za menjave na podlagi poslušnosti in politične pripadnosti, politična opozicija pa vztraja, da bo ob prevzemu oblasti preverila tudi kadrovanja vlade, ki zaključuje mandat.  
'Neodstop'
Ob menjavah pa je izstopal tudi 'neodstop'. 30. junija 2020 je ""nepreklicno"" odstopil minister za notranje zadeve Aleš Hojs, ki pa je še vedno minister. Premier Janša je nekaj dni po Hojsovem ""nepreklicnem"" odstopu pojasnil, da odstopnega pisma še ni odprl.  
Glupi davki, pitna voda in delnice Petrola
Eden od ministrov, ki je bil najbolj na udaru različnih očitkov, pa je nedvomno okoljski minister Andrej Vizjak. Začelo se je z očitki, da je kupil kar nekaj delnic Petrola, potem pa je vlada sprejela odločitev o popolni liberalizaciji cen naftnih derivatov, kar naj bi vplivalo tudi na poslovanje Petrola in s tem gibanje cene delnice. Minister je zanikaj, da bi kaj storil narobe.  
Potem je prišel referendum o vodi. Kritiki so ministru in vladi takrat očitali, da so v spornem zakonu členi, ki omogočajo pozidavo priobalnih območij ter ogrožajo dostopnost obale, poplavno varnost in pitno vodo. Zmagali so nasprotniki, vendar pa je minister Vizjak ostal na položaju. Ocenil je, da so ljudje na referendumu odločali predvsem čustveno.  
Pojavil pa se je tudi nekaj let star posnetek pogovora med Vizjakom, ki je bil takrat gospodarski minister, in tajkunom Bojanom Petanom. V več kot enournem pogovoru sta se kar štirikrat dotaknila teme plačevanja davkov, Vizjak pa je Petana prepričeval, naj ne izpelje posla, pri katerem bi moral plačati več milijonov davka. ""To bi bilo glupo,"" mu je dejal.  Tudi po tej aferi je ostal na položaju.   
Razpadanje strank in neuspešno odstavljanje vlade
Stabilnost vlade je bila v zadnjih dveh letih pogosto pod vprašajem, tudi interpelacij ni manjkalo – Simona Kustec, Aleš Hojs, Janez Cigler Kralj, Zdravko Počivalšek, Andrej Vizjak … A poskusi opozicije, da bi odstavila ministre, ki naj bi delali sporno ali slabo, so spodleteli, prav tako poskus sestave vlade pod vodstvom Jožeta P. Damijana ali Karla Erjavca, ki se je začasno vrnil v politiko in neslavno pogorel. 
Kritiki so v tem kontekstu kot ""škandalozno"" ocenili predvsem to, da so posamezniki in vlada obstali tudi ob jasnih znakih nepravilnosti, saj poslanci, ki bi lahko vladi odrekli podporo, tega naj ne bi storili zaradi lastnih interesov. 
So pa ceno plačevale koalicijske partnerice. DeSUS se je sesul, SMC, ki je vmes postal Konkretno, je postal povsem drugačna stranka, ki se bori za preživetje, NSi ima še naprej težave z identiteto, ki bi bila jasneje ločena od SDS.  
Med tistimi, ki so odšli, pa je bila maja 2021 ministrica za pravosodje iz kvote takratne SMC Lilijana Kozlovič. Odšla je zaradi nestrinjanja z zapleti pri imenovanju evropskih delegiranih tožilcev. Ta zaplet, ki je bil dlje časa jabolko spora med Janšo in Brusljem, je bil kasneje rešen, Kozlovičevo pa je zamenjal Marjan Dikaučič. Ta se je kmalu znašel v lastni aferi. Na dan je prišla preiskava zaradi kaznivih dejanj davčne zatajitve, ponarejanja ali uničenja poslovnih listin. Očitke je zanikal.  
Je pa vlada razširila ministrsko ekipo. Mark Boris Andrijanič iz kvote NSi je postal minister brez resorja, pristojen za digitalno preobrazbo.
Slovenski ali madžarski hoteli
Vladni kritiki so se oglasili tudi, ko je kazalo, da bi lahko slovenski hoteli šli v madžarske roke. To se na koncu ni zgodilo. Ves mandat so se sicer pojavljali očitki na račun Janševe naklonjenosti Orbanu. Številne je tudi zmotilo, da ni bilo burnejšega odziva na  Orbanov spomenik z zemljevidom velike Madžarske.
Dosežki in zasluge
Kot je običajno, je ob koncu mandata tudi aktualna vlada strnila svoje dosežke. ""Slovenija gradi in bo gradila športne dvorane, negovalne bolnišnice, šole in vrtce, domove za starejše, ceste, obvoznice in kanalizacije, zaganjamo vse potrebno za začetek gradnje NEK 2, zagotovili smo dodatnih 300 milijonov za kmetijstvo in razvoj podeželja,"" je dejal Janša in dodal, da gre za ""največji investicijski zagon, ki ga je bila Slovenija kdaj sposobna zagnati"". Po njegovem mnenju bo to po nekaj letih naslednja stopnica razvoja Slovenije, na podlagi tega pa bodo višje pokojnine in plače, službe bodo boljše, več bo investicij in poslovno okolje bo ugodnejše. 
Vlada je v zato pripravila zemljevid z dosežki. A zapletlo se je, ko je SDS državo preplavila s plakati o teh dosežkih. Med drugim je prispel dopis Mestne občine Slovenj Gradec, ki je SDS opozorila, da so projekti, ki jih na plakatih in spletu oglašujejo v kampanji, financirani iz različnih virov. SDS je na to odgovorila, da bo to navedla ob spletnih objavah, za kar verjamejo, da bo pomirilo občinske strasti, ki so se po njihovi oceni vnele brez potrebe. Je pa bila tokratna kampanja SDS tako odmevna, da se je pojavila celo spletna stran, na kateri je mogoče ustvariti svoj oglas. 

"
https://www.24ur.com/novice/volitve/stranke-o-problematiki-starejsih-bodo-njihove-tezave-koncno-slisane-in-uslisane.html,Stranke o problematiki starejših. Bodo njihove težave končno slišane?,"Slovenija je ena najstarejših evropskih držav. Že več kot petina prebivalcev države je starejša od 65 let, več kot pet odstotkov pa jih presega starost 80 let. Smo tudi družba, ki se med evropskimi državami stara najhitreje. Kljub temu pa so starejši že dlje časa na stranskem tiru politike. Poleg novih domov za starejše potrebujemo tudi celostno dolgotrajno oskrbo. Lani smo le dočakali ""zgodovinski trenutek"", ko smo sprejeli dolgo načrtovani zakon o dolgotrajni oskrbi. A to ni dovolj. Kako bi stranke urejale problematiko starejših?","Delež starejših se vztrajno veča, število delovno aktivnih prebivalcev pa manjša. Leta 2021 je v Sloveniji na sto mladih do 15 let živelo kar 137 starejših prebivalcev. Starostniki z nizkimi pokojninami živijo na pragu revščine in so tudi težko zaposljivi. Na sprejetje v domove za starejše lahko čakajo po več mesecev ali celo let. Mnogi si doma sploh ne morejo privoščiti, tisti, ki ostanejo doma, pa niso mobilni in se srečujejo z osamljenostjo.
Po podatkih Statistične urada Republike Slovenije je v državi danes že 20,9 odstotka ljudi, starejših od 65 let. Nad to starostno ločnico je torej več kot petina Slovencev. Projekcije medtem napovedujejo, da se bo prebivalstvo v prihodnje le še staralo. Do leta 2050 naj bi se tako delež starejšega prebivalstva povzpel na 30 odstotkov, delež prebivalstva, starejšega od 80 let, pa naj bi do tega leta znašal že 11,4 odstotka.
Kljub naglemu staranju prebivalstva so starejši že dlje časa na stranskem tiru slovenske politike. To se je še toliko bolj pokazalo v času epidemije. Koronakriza je osvetlila težave, s katerimi so se starejši srečevali vsakodnevno, a odgovorni za to niso imeli posluha. Bo tokrat kaj drugače?
S sprejetjem zakona o dolgotrajni oskrbi dočakali 'zgodovinski trenutek'
Urad Republike Slovenije za makroekonomske analize (UMAR) je ob prenatrpanih domih za starejše, pomanjkanju celovitega zakona o dolgotrajni oskrbi in vrsti drugih težav izpostavil tudi, da so bili starejši v času koronavirusa še dodatno diskriminirani, saj so imeli zaradi prehoda v digitalni svet težave celo pri dostopu do zdravniške oskrbe.
So pa starejši naposled le dočakali dolgo pričakovani in napovedani zakon o dolgotrajni oskrbi. ""Gre za zgodovinski trenutek,"" je ob sprejetju zakona decembra lani dejal zdravstveni minister Janez Poklukar. Z njim se je začelo to področje po okoli 20 letih prizadevanj tudi sistemsko urejati.
Zakon določa niz ukrepov, namenjenih polnoletnim osebam, ki so trajno odvisne od pomoči drugega in potrebujejo pomoč pri osnovnih in podpornih vsakodnevnih opravilih. Sistem zajema institucionalno oskrbo, oskrbo na domu, oskrbovalca družinskega člana in denarni prejemek. V vse oblike oskrbe, razen institucionalne, sta vključeni pravica do storitev za krepitev in ohranjanje samostojnosti ter e-oskrba.
Kljub premiku na področju politike starejših pa je sprejeti zakon požel številne kritike. ""Razočarani smo in žalostni, ker sprejeti zakon o dolgotrajni oskrbi ni dober in tudi ne razrešuje temeljnega problema, ki se vleče že 20 let – sistemskega, stabilnega financiranja dolgotrajne oskrbe. Problem se zgolj prenaša v prihodnost,"" so bili kritični v društvu Srebrna nit.
Potrebe po dolgotrajni oskrbi se bodo v Sloveniji sicer izraziteje povečale po letu 2025, ko bodo starost 80 let začele prestopati najstarejše generacije, napovedujejo v UMAR-ju. Kljub upoštevanju dejstva, da bodo starejši v prihodnosti bolj zdravi in manj ovirani, s tem pa manj odvisni od tuje pomoči, pa se bodo javni izdatki za dolgotrajno oskrbo zaradi demografskih dejavnikov do leta 2060 več kot podvojili, in sicer na 2,9 odstotka BDP.
Ta pritisk porasta izdatkov pa bi lahko po oceni urada povečali še nedemografski dejavniki, zlasti rast pokritosti s formalno oskrbo in rast stroškov dolgotrajne oskrbe. ""Scenarij Evropske komisije, ki to upošteva, kaže, da bi se delež javnih izdatkov za dolgotrajno oskrbo do leta 2060 več kot potrojil, na 4,2 odstotka BDP,"" dodajajo.
Domovi za starejše prezasedeni, vrste za vstop ostajajo
A dolgotrajna oskrba ni bila edina težava slovenske politike na področju starejših. Tu je na primer tudi pomanjkanje domov za starejše. Po podatkih, ki jih je Skupnost socialnih zavodov Slovenije (SSZS) objavila 20. aprila 2022 je na sprejem v 125 domov za starejše čakalo več kot 12.000 prosilcev. Skupaj lahko sicer domovi sprejmejo 21.573 oseb.
Kot je razvidno iz poročila SSZS, je bilo namreč v domove nameščenih 20.039 ljudi. Kljub visokim cenam bivanja v domovih – povprečna oskrba v javnih domovih znaša 620, v zasebnih s koncesijo pa 780 evrov – tako želja po odhodu v te oskrbovane zavode ostaja. Ostajajo pa tudi čakalne dobe za vstop v dom. Na sprejem v dom najdlje čakajo v Ljubljani. Oseba namreč v dom pride le, če druga umre, se premesti v drug zavod ali vrne domov.
Kot so ob sprejetju zakona o dolgotrajni oskrbi sporočili iz društva Srebrna nit, od države pričakujejo tudi podporo pri gradnji sodobnih javnih namestitev – manjših domov za starejše, oskrbovanih stanovanj, stanovanjskih skupnosti in najemnih stanovanj. Ob tem pa želijo tudi širitev pomoči na domu in financiranje zdravstvene nege oziroma celovite zdravstvene oskrbe težko bolnih v domovih starejših, ki bo primerljivo s financiranjem v negovalnih bolnišnicah.
Primere dobrih praks najdemo v tujini. Kam bo zavila slovenska politika?
Nujno potrebne so sicer tudi spremembe na področju izobraževanja. Ob naglem staranju družbe se bodo namreč potrebe po poklicih prihodnosti še povečale. Potrebovali pa bomo tudi nove profile zaposlenih, ki bodo lahko zapolnili kadrovski primanjkljaj na področju zagotavljanja storitev dolgotrajne oskrbe.
Bi se lahko dobrih praks naučili iz tujine? Številne tuje države skušajo na različne načine pomagati starostnikom. Še do nedavnega je bila Slovenija edina država v Evropski uniji brez zakona o dolgotrajni oskrbi. Skandinavske države so med drugim poskrbele za manjši pritisk na domove za starejše, saj veliko starostnikov potrebno oskrbo prejema v oskrbovanih stanovanjih. Norveška pa pokojnine financira iz vladnega pokojninskega sklada. To je sklad, v katerega se vlaga presežek dobička naftnih podjetij.
Nizozemska in Nemčija medtem poznata večgeneracijske stanovanjske stavbe in medgeneracijska stanovanja, Španija uspešno črpa evropska sredstva za potrebe tamkajšnjega starejšega prebivalstva. Kako pa bi se s to problematiko po volitvah spopadle slovenske stranke?
Težav je torej veliko, prav tako odprtih vprašanj. Za serijo predvolilnih člankov je na naša vprašanja odgovarjalo osem političnih strank, ki jim je ob začetku našega volilnega projekta kazalo najbolje. Njihovi odgovori so razporejeni po abecednem redu. Kako bi se lotile problematike starejših?
Gibanje Svoboda: Zakon o dolgotrajni oskrbi bomo uskladili s ključnimi deležniki
V Gibanju Svoboda, ki je po podatkih javnomnenjskih raziskav eden izmed favoritov za zmago na volitvah, pravijo, da želijo dolgotrajno oskrbo obravnavati enotno v okviru ministrstva, ki bo združevalo vse demografske politike. S tem bi, kot poudarjajo, omogočili enoten pristop k dodeljevanju pravic. ""Sprejeti zakon o dolgotrajni oskrbi bomo uskladili s ključnimi deležniki, zlasti strokovnjaki, predstavniki starejših, področnimi civilnodružbenimi organizacijami in izvajalci dolgotrajne oskrbe,"" trdijo in dodajajo, da bo usklajeni zakon tudi ustrezno umeščen v celovito demografsko politiko.
Kot pravijo, bodo za izvajanje zakona pripravili finančno konstrukcijo, ki da bo vsem omogočila enak dostop do storitev. Ob tem želijo z novim zakonom povezati tudi storitve dolgotrajne oskrbe in osebne asistence in storitve, ki jih ureja zakon o socialnem vključevanju invalidov, ter jih na ta način narediti komplementarne oz. dopolnjujoče.
Spregovorili so tudi o oskrbi v domovih za starejše. Njena kakovost je povezana z več dejavniki, med katere so umestili tudi ustrezno in dostojno plačilo kadra, ki skrbi za starejše v domovih in drugih socialnovarstvenih zavodih. ""Vsi domovi za starejše in ostale oblike skupnostnega bivanja morajo nuditi kakovosten standard oskrbe,"" so sporočili in ob tem dejali, da bodo dovolj usposobljenega kadra zagotovili tudi za dobro delovanje dolgotrajne oskrbe.
""Uvedli bomo družinskega pomočnika tudi za starejšo osebo (ne le za invalida), ki potrebuje nego in varstvo. Zagotovili bomo periodično neodvisno ocenjevanje kakovosti življenja v domovih. Prenovili bomo tudi metodologijo izračuna cene institucionalne oskrbe za starejše,"" še pravijo ter dodajajo, da bodo ob morebitni zmagi na volitvah razširili in okrepili tudi ponudbo skupnostnih socialnovarstvenih programov, kot so medgeneracijski centri, dnevni centri za starejše, centri za duševno zdravje, ki razvijajo skupnostno podporo ter predstavljajo podporne preventivne in druge programe za ranljive skupine.
Levica: Investirati bi morali v javne domove, ne pa podeljevati koncesije
Stranka Levica medtem izpostavlja ""nezavidljivo stanje"" domov za starejše v Sloveniji. ""Mrežo javnih domov za starejše sta v zadnjih 30 letih do takšnega stanja pripeljala pomanjkanje investicij in razvoja storitev ter počasna privatizacija institucionalne dolgotrajne oskrbe,"" pravijo in poudarjajo, da je politiko privatizacije in razgradnje nadaljevala tudi odhajajoča vlada. ""Ta je namesto investicij v javne domove starejših občanov izvedla dva razpisa za koncesije in s tem zagotovila dodatne profite zasebnikom ter stroške dolgotrajne oskrbe prevalila na oskrbovance in oskrbovanke.""
Trdijo, da je neposredna posledica nedavnih razpisov za nove koncesije na področju domske oskrbe vse več zasebnih domov, ki lahko na podlagi podzakonskih aktov svojim uporabnikom zaračunavajo višje cene oskrbe, kot veljajo v javnih domovih. ""Namesto da bi država gradila javne domove in na ta način reševala problem 12.000 starejših, ki bi posteljo v domu potrebovali takoj, se domska oskrba postopno privatizira in s tem dokazano draži oziroma postaja vse manj dostopna,"" so kritični.
Da bi se dolgotrajna oskrba izvajala kvalitetno, bi jo morali izvzeti iz trga ter jo neprofitno izvajati kot javno službo, so prepričani. ""Drugi nujen pogoj pa je, da so delavke in delavci, ki to oskrbo izvajajo, javni uslužbenci s stabilnimi, rednimi in pošteno plačanimi zaposlitvami. Socialni damping in prekarizacija na tem področju sta izredno škodljiva,"" so jasni. Prenizke plače so prav tako škodljive, dodajajo: ""Nemudoma je treba dvigniti najnižje plače v zdravstvu in socialni oskrbi ter delavce in delavke pošteno plačati.""
Prepričani so, da so rastoče cene oskrbe posledica privatizacije in podeljevanja koncesij na tem področju. Zasebnim izvajalcem dolgotrajne oskrbe s koncesijo tako napovedujejo vojno proti ""zaslužkarstvu"": ""Pri določanju cen oskrbe jim ne bomo več upoštevali stroškov financiranja ali nadomestila za vloženi kapital. Preprečili bomo dvojno zaračunavanje storitev v domovih za starejše in jasno določili, da se storitve socialne oskrbe (pomoč pri vzdrževanju osebne higiene, izvajanju dnevnih aktivnosti ter pomoč pri vstajanju, oblačenju, premikanju, hoji, komunikaciji in orientaciji) ne smejo zaračunavati.""
Prav tako obljubljajo, da bodo revnim starejšim omogočili, da ohranijo pravico do varstvenega dodatka, četudi se odločijo za bivanje v domu starejših, in jim s tem pomagali pri kritju stroškov oskrbe ter jim omogočili razpolaganje z lastnim dohodkom. ""Ukinili bomo omejitev dedovanja za zapustnike in zapustnice, ki uveljavljajo pravico do oprostitve plačil socialnovarstvenih storitev in prispevka k plačilu sredstev, namenjenih za plačilo oziroma doplačilo pravic družinskega pomočnika oziroma pomočnice,"" dodajajo.
Ob tem se bodo zavzeli tudi za deinstitucionalizacijo institucij na področju dolgotrajne oskrbe. Vključenost v javni sistem in zadostno financiranje bosta omogočila organizacijo dela, ki bo oskrbovancem in oskrbovankam omogočala kar največ samostojnosti in svobode, še zaključijo.
LMŠ: Na področju dolgotrajne oskrbe so potrebne strukturne spremembe
""Dolgotrajna oskrba v Sloveniji ni sistemsko urejena,"" opozarjajo v Listi Marjana Šarca, kjer poudarjajo, da so potrebne strukturne spremembe, tudi spremembe socialnih sistemov, ki bodo podlaga za nove storitve, nove oblike dela ter zbiranje novih finančnih virov za zagotavljanje finančne stabilnosti in dolgoročne vzdržnosti sistema.
""Sistem dolgotrajne oskrbe mora izhajati iz posameznika, temeljiti mora na načelih univerzalnosti, solidarnosti in enakosti, na aktivnem sodelovanju upravičenca in njegovi svobodni izbiri ter dostopnosti, kakovosti in varnosti,"" so prepričani v stranki, kjer želijo posamezniku z ukrepi omogočiti neodvisno življenje. Pri implementaciji koncepta dolgotrajne oskrbe bodo medtem posebno pozornost namenili alternativnim oblikam preživljanja starosti s poudarkom na zagotavljanju več pomoči na domu.
V LMŠ so pripravili naslednje rešitve:
 
1. Določitev vrste storitev dolgotrajne oskrbe ter standardov in kriterijev za dostop do pravic.
2. Zagotovitev stabilnih finančnih virov za dolgotrajno oskrbo s kombinacijo razpoložljivih ter sprejemljivih javnih in zasebnih sredstev. Finančni viri morajo biti stabilni oziroma neodvisni od gospodarske situacije, nujni sta lastna udeležba in prerazporeditev sredstev ZZZS in posredno Zavoda za pokojninsko in invalidsko zavarovanje.
3. Graditev javnih cenovno dostopnih domov za starejše, dodatnih kapacitet (postelj) in dnevno varstvenih centrov.
4. Prenova kadrovskih standardov v domovih za zagotovitev kadrovskih in strokovnih okrepitev.
5. Vzpostavitev učinkovitega sistema dolgotrajne oskrbe z jasno opredelitvijo kriterijev in meril za oceno upravičenosti do dolgotrajne oskrbe in zagotovitvijo stabilnih virov financiranja. V okviru dolgotrajne oskrbe je treba urediti področji družinskih pomočnikov in osebne asistence ter oblikovati enotno lestvico pogojev za vstop v sistem, košarico storitev in nadzor nad njihovo kakovostjo.
NSi si prizadeva, da bi bili poklici, povezani z oskrbo starejših, ""privlačnejši""
Krščanski demokrati na področju problematike starejših poudarjajo, da se je po več kot desetletju zatišja na področju gradnje domov za starejše v zadnjih dveh letih vzpostavil ""obsežen investicijski cikel na področju oskrbe starejših"". Za izboljšanje infrastrukture že obstoječih domov in zagotovitev dodatnih mest se tako letos že namenja 38,5 milijonov evrov, prihodnje leto pa več kot 28 milijonov evrov. ""Vse te investicije bodo oskrbovancem omogočale kakovostnejše prebivanje,"" zagotavljajo.
Razlagajo, da se infrastruktura v obstoječih domovih izboljšuje tako, da se ukinjajo tri- oz. druge večposteljne sobe, ob tem pa zagotavljajo, da se kapaciteta v domovih za starejše zaradi podeljenih koncesij ne bo zmanjšala. Predvidena je tudi gradnja manjših bivalnih enot s kapacitetami do 24 postelj, ki bo financirana iz Sklada za odpornost in okrevanje, dodajajo. ""Konec leta 2021 so skupne kapacitete domovih za starejše obsegale 19.205 mest, zaradi treh razpisov lani in letos pa se bo to število v naslednjih letih povečalo na 22.697 postelj v domovih za starejše,"" navajajo v stranki NSi.
Kot pomemben korak naprej navajajo tudi sprejetje zakona o dolgotrajni oskrbi, ""ki je napisan v duhu deinstitucionalizacije"". Kot pravijo, naj bi ta starejšim omogočil, da čim dlje časa ostanejo v domačem okolju, saj bodo imeli poleg oskrbe v instituciji tudi možnost izbire oskrbe na domu, vključno z e-oskrbo, ali družinskega oskrbovalca; za vse upravičence pa so predvidene storitve za krepitev in ohranjanje samostojnosti. ""Prek razpisov se načrtuje še večja ponudba v okviru dnevnih centrov starejših, ki nudijo dnevni program za starejše, medtem ko ti še vedno prebivajo doma,"" dodajajo.
""Zavedamo se, da je za izvajanje kakovostne oskrbe ključen kader in da bodo potrebe v naslednjih letih še naraščale, zato si prizadevamo, da bi bil ta poklic čim privlačnejši,"" pravijo. Lani so tako zaposlenim v socialnem varstvu plače dvignili za od enega do štiri plačne razrede. ""Ta dvig pa se ni odrazil na položnicah oskrbovancev, saj se je v celoti kril iz proračuna,"" zagotavljajo.
A plače so šele prvi korak, pravijo. V nadaljevanju bo namreč na področju socialnega varstva treba sprejeti tudi nove standarde in normative, ki bodo omogočali kakovostnejšo oskrbo starejših.
Cilj gibanja Povežimo Slovenijo je zaščita posameznikovega dostojanstva
V gibanju Povežimo Slovenijo izpostavljajo, da upokojenci po eni strani ne smejo zapasti v revščino, po drugi pa se tudi ne smejo počutiti socialno izključene. ""Zato bomo veliko pozornosti namenili ustvarjanju ustreznega družbenega podpornega okolja, kot je na primer sprememba pošt v družbene centre, v katerih se ljudje lahko družijo, na voljo pa imajo tudi vso potrebno infrastrukturo,"" pravijo. Ti centri bi lahko postali tudi območja medgeneracijskega sožitja, kjer bi se lahko otroci iz lokalnih vrtcev skupaj z varovanci lokalnih domov za ostarele učili veščin digitalizacije.
Tistim starejšim, ki aktivno sodelujejo v programih dnevnih centrov, bi ob tem ustrezno znižali ceno oskrbe.
SAB tudi za povečanje števila medgeneracijskih centrov po vsej Sloveniji
""Prvi korak bo vsekakor sprejem zakona o dolgotrajni oskrbi, ki bo izvedljiv in uporaben,"" so o svojih ciljih na področju starejših jasni pri SAB-u. Ob tem poudarjajo, da je treba zagotoviti, da bodo lahko upokojenci čim dlje ostali doma, in jim v dnevnih centrih za starejše po vsej Sloveniji omogočiti aktivno preživljanje časa. ""V skladu s tem bomo okrepili delovanje oskrbe na domu ter zagotovili ustrezne storitve in vzdržno financiranje dolgotrajne oskrbe,"" pravijo.
Tistim, ki ne morejo ostati doma, je medtem treba zagotoviti oskrbo v domovih starejših občanov, ki jo bodo lahko plačali s svojo pokojnino, poudarjajo. ""Če je človek delal polno delovno dobo 40 let, mora njegova pokojnina zadoščati za standardno oskrbo v domu starejših občanov,"" poudarjajo v stranki.
Ob tem se bodo zavzeli tudi za zagotovitev več medgeneracijskih centrov po vsej Sloveniji. Kot poudarjajo, ti namreč povečujejo kakovostno preživljanje tretjega življenjskega obdobja. ""Treba jim bo tudi nameniti ustrezna sredstva za izvajanje programov, predvsem pa zagotoviti ustrezne motivirane in usposobljene kadre,"" še dodajajo.
SD: Pomoč na domu je treba narediti dostopno za vse
Tudi SD poudarja, da je treba na ravni celotne države vzpostaviti enoten standard oskrbe s pomočjo na domu po enotni ceni in z enako dostopnostjo. Ta naj bo organizirana kot javna mreža z vključevanjem nevladnih organizacij, socialnih podjetij in prostovoljcev v sistem javno zagotovljene oskrbe. ""Predvsem pa je treba pomoč na domu narediti dostopno za vse ljudi, ne glede na intenziteto potreb,"" dodajajo.
Medtem pa poudarjajo tudi pomen oskrbovanih stanovanj, razpršenih domov četrte generacije za varstvo odraslih, ki bodo ljudem omogočali, da ostanejo v svoji lokalni oz. krajevni skupnosti, njihovo gradnjo pa mora spodbuditi in aktivirati država.
""Njena naloga pa je medtem tudi, da v naše skupnosti pripelje sodobne koncepte zagotavljanja dolgotrajne oskrbe, kot so denimo družinska skupnost, dnevni centri za starejše, terenske službe, hospic na domu ter nove oblike sobivanja in aktivnega staranja,"" naštejejo. Kot dodajajo ob tem, mora biti grajena infrastruktura prilagojena aktivnemu programu in deinstitucionalizaciji.
Poglavitne rešitve, ki jih predlagajo v SD:
 
1. Novo socialno zavarovanje, v katero bodo v skladu z možnostmi (progresivna lestvica) prispevali aktivni in upokojeni prebivalci, s ciljem, da se zagotovi potreben obseg dodatnih sredstev (in znotraj tega integrirajo obstoječi viri), da se bistveno zmanjša ali odpravi potreba in obveznost po prispevkih potomcev in svojcev.
2. Integriran pristop, ki bo upošteval socialni, psihološki in zdravstveni vidik potreb starejših, z enostavnim vstopnim sistemom in prijazno obravnavo uporabnikov.
3. Enotna košarica storitev, do katerih je upravičen uporabnik, z enako dostopnostjo na območju celotne države.
4. Storitve po osebni meri, ki so prilagojene življenju in življenjskemu slogu vsakega starega človeka posebej.
5. Enoten sistem standardov kakovosti oskrbe s pomočjo na domu po enotni ceni in z razvito mrežo terenskih služb na območju celotne države, ki bo organizirana kot javna mreža z vključevanjem nevladnih organizacij.
6. Organizacije, ki jih vodijo stari ljudje, socialna podjetja in prostovoljci v sistemu javno zagotovljene oskrbe.
7. Zagotovitev dodatnih investicijskih virov, da se razširijo možnosti za gradnjo socialne infrastrukture v lokalnih skupnostih, na osnovi lokalno ugotovljenih investicijskih potreb po različnih institucionalnih ureditvah javne mreže oskrbe za starejše (domovi niso edina možna rešitev).
8. Javni nadzor nad kakovostjo in smotrna uporaba sredstev za dolgotrajno oskrbo, zagotovitev kakovostnih kadrov za profesionalno oskrbo in pomoč starejšim, vključno s sistemom spodbujanja in vključevanja prostovoljstva, razvoj dopolnilnih in alternativnih oblik skupnostne oskrbe, kot so bivalne zadruge, stanovanjske skupnosti in varovana stanovanja ter dnevno varstvo starejših.
SDS o gradnji in adaptaciji domov starejših občanov
Vodilna stranka trenutne koalicije, SDS, medtem poudarja, da so v mandatu te vlade po več kot desetih letih popolne neaktivnosti na tem področju začeli zgradnjo in adaptacijo večine domov za starejše občane. ""To seveda pomeni tudi boljše bivalne razmere. Zaposlil bomo več kadra, ki ga bomo tudi (usmerjeno) izobrazili,"" pravijo v stranki in dodajajo, da bodo zvišali tudi variabilni del plače. ""To bo povečalo motiviranost zaposlenih za kvalitetno delo,"" so prepričani.
Dodajajo, da je več alternativnih oblik preživljanja starosti zajetih tudi v sprejetem zakonu o dolgotrajni oskrbi, ki da bo v kratkem ""dograjen"" in posodobljen s še več novimi rešitvami.
"
https://www.24ur.com/sport/ostalo/dokovic-ne-morem-podpreti-odlocitve-wimbledona-ta-se-mi-zdi-nora.html,"Đoković: Ne morem podpreti odločitve Wimbledona, ki se mi zdi nora","Prvi teniški igralec sveta, Srb Novak Đoković, je izrazil nasprotovanje ""nori"" prepovedi nastopov ruskih in beloruskih igralcev na letošnjem Wimbledonu. Ob tem je izrazil nasprotovanje vojni, a dodal, da so ukrepi proti športnikom nepravični.","""Vedno bom obsodil vojno. Glede na dejstvo, da sem otrok vojne, je ne morem nikoli podpirati,"" je po poročanju francoske tiskovne agencije AFP dejal srbski zvezdnik Novak Đoković ob robu turnirja ATP v Beogradu. ""Vem, koliko čustvenih ran pusti."" ""A ob tem nikakor ne morem podpreti odločitve Wimbledona, ki se mi zdi nora,"" je dodal. ""Igralci, teniški igralci nimajo nič s tem. Ko se politika vmeša v šport, posledice niso dobre.""
Organizatorji Wimbledona, enega od štirih največjih turnirjev na svetu, so v sredo sporočili, da Rusi in Belorusi zaradi ruske invazije na Ukrajino letos ne bodo smeli nastopiti na ""sveti travi"". S tem bo brez nastopa na turnirju med drugimi ostal tudi drugi teniški igralec sveta, Rus Daniil Medvedjev.
V organizaciji All England Lawn Tennis Club, ki skrbi za turnir v Wimbledonu, so odločitev sprejeli, ker želijo s tem omejiti ruski vpliv v svetu. Odločitev je sprožila številne kritike. Za nepravično so jo označili tudi v Združenju moških poklicnih teniških igralcev ATP. Po mnenju združenja gre za diskriminacijo, obenem pa po njihovem mnenju podaja ""nevaren precedens"".
"
https://www.24ur.com/novice/slovenija/arsenovic-zaradi-nasilnega-ravnanja-izgubil-vecino-v-mestnem-svetu.html,Arsenovič zaradi nasilnega ravnanja izgubil večino v mestnem svetu,"Mariborski župan Saša Arsenovič je izgubil večino v mestnem svetu. Pred današnjo sejo je namreč Lista kolesarjev in pešcev sporočila, da zaradi nedavnega ""nasilnega ravnanja župana"" izstopa iz koalicije. Župana na seji ni bilo. Tik pred njenim začetkom je sporočil, da se slabo počuti, zato je sejo vodil podžupan Samo Peter Medved.","Več mestnih svetnikov je želelo od župana Saše Arsenoviča odgovore v zvezi z nedavnim incidentom, ko naj bi bil nasilen do 13-letnega fanta. Igor Jurišič iz Stranke mladih – Zeleni Evrope bi župana pozval, naj pojasni dogodek. ""Da si vzame čas, prepusti vodenje kateremu od podžupanov, v miru razmisli in ko bo slika jasnejša, sprejme odločitev, ki se mu bo zdela primerna,"" je dejal.
""Sram me je kot mestnega svetnika. Odstop bi bil edino pravilno ravnanje,"" je dodal predstavnik Liste mladih – Povezujemo Matic Matjašič. Arsenoviča je pozval, naj nemudoma odstopi in opravi vsaj 200 prostovoljnih delovnih ur v kakšni mladinski organizaciji, ""kjer se bo lahko srečal tudi z mladimi, ki niso iz elitnih okolij"".
Primož Juhart iz Liste za pravičen razvoj mestnih četrti in krajevnih skupnosti (LPR) je predlagal, da župan do nadaljnjega ne vodi sej mestnega sveta. ""Vidim, da je danes to že upošteval. Po statutu župan predstavlja mestni svet, a mislim, da trenutno ni v stanju, da bi nas predstavljal,"" je povedal.
Kritičen je bil tudi samostojni mestni svetnik Miha Recek. Arsenoviču je želel v imenu dela mestnih svetnikov vročiti spisano odstopno izjavo, ""s katero boste pokazali, da stojite za svojimi dejanji"". Ob tem je predlagal, da seje mestnega sveta do jesenskih rednih volitev vodi eden izmed mestnih svetnikov, a so mu v službi mestnega sveta pojasnili, da bi bilo to nezakonito. V primeru odstopa župana bi se namreč morale izvesti nadomestne volitve, saj je do rednih volitev več kot šest mesecev.
Lista kolesarjev in pešcev, ki ima v 45-članskem mestnem svetu štiri predstavnike, je zaradi incidenta izstopila iz županove koalicije. ""Obsojamo nasilno ravnanje župana in njegovo samovoljno vzpostavljanje reda po ulicah Maribora. Mestna politika mora samovoljne županove redarske akcije obsoditi tudi zato, ker bi z molčanjem legitimirali tovrstno jemanje pravice v svoje roke,"" je povedal njihov predstavnik Josip Rotar.
Županova koalicija tako poslej šteje 22 članov, od tega je 11 predstavnikov liste Arsenovič za Maribor. Lista kolesarjev in pešcev je bila v koaliciji druga največja skupina.
Kaj so sklenili na današnji seji?
Mestni svetniki so sicer na današnji seji med drugim potrdili letošnjo ceno socialnovarstvene storitve pomoč družini na domu, ki kljub višanju stroškov izvajanja ostaja za porabnike nespremenjena, saj bo razliko krila občina. Ta zdaj po besedah podžupanje Alenke Iskra znaša že 76 odstotkov cene storitve.
Brez razprave so podali soglasje k pravnemu poslu, po katerem bo objekt, v katerem trenutno deluje Zdravstvena postaja Tezno, prešel v občinsko last. Prav tako so se večinsko strinjali z opravljanjem igralniške dejavnosti v kompleksu Maribox, čeprav so imeli nekateri pomisleke glede vpliva novega igralnega salona na mladino.
V obravnavi zaključnega računa lanskega proračuna občine je samostojna svetnica Jelka Kolmanič izpostavila, da občina še nikoli ni imela zneskovno tako dobre realizacije prihodkov kot v letu 2021, zaskrbljujoči pa so investicijski odhodki, predvsem na področju vrtcev, šol in cest.
Mestna občina Maribor je v letu 2021 realizirala za 126,3 milijona evrov odhodkov in 127 milijonov evrov prihodkov. Vodja občinskega urada za finance in proračun Mateja Cekić je povedala, da se je nekaj investicijskih projektov preneslo v letošnje leto, ker so vse prejete ponudbe presegale zastavljeno vrednost javnega naročila. Izpostavila je lansko reprogramiranje občinskih kreditov, saj meni, da danes več ne bi dobili tako ugodne obrestne mere.
Mestni svetniki so danes še opravili drugo branje strategije trajnostnega razvoja in trženja turistične destinacije Maribor za obdobje do leta 2027, ki so jo po prvem branju opremili z nekaterimi dodatnimi obrazložitvami, med drugim na področju mladinskega turizma in razvoja letališča.
Na koncu seje je podžupan Medved povedal, da je občina končno dobila gradbeno dovoljenje za pasji park, zato bo še letos stekla njegova izgradnja.
"
https://www.24ur.com/novice/volitve/kako-bi-stranke-vodile-okoljski-dialog-z-mladimi.html,Kako bi stranke vodile okoljski dialog z mladimi?,"Podnebni protesti, konference in dogovori o omejitvi segrevanja ozračja so širšo javnost spodbudili k razmišljanju o naslednjih korakih sveta za zaščito okolja. Boj proti podnebnim spremembam je zadnje desetletje vse pomembnejša tema tako v politiki kot med mladimi. Stranke smo povprašali, kako bo potekal njihov dialog z mladimi glede okoljskih vprašanj in ali bodo v šolski kurikulum vnesle vsebine o racionalni porabi virov.","EU in vse njene države članice so leta 2015 podpisale pariški sporazum, s katerim so se zavezale, da bodo globalno segrevanje omejile na 1,5 stopinje Celzija. Pred koncem leta 2020 je EU predložila še dolgoročno strategijo, v kateri se je zavezala, da bo svoje emisije do leta 2030 zmanjšala za vsaj 55 odstotkov glede na ravni iz leta 1990. 
Da je realizacija zahtev precej težja, se je pokazalo na lanski novembrski podnebni konferenci COP24 v Glasgowu, ki se je sicer končala z dogovorom o omejitvi globalnega segrevanja. A generalni sekretar Združenih narodov António Guterres je izpostavil, da dogovor ne izpolnjuje zahtev znanosti za to, da bi globalno segrevanje omejili na še sprejemljivih 1,5 stopinje Celzija. Po njegovem mnenju gre pri dogovoru za ""kompromis, ki odraža interese, protislovja in stanje politične volje v današnjem svetu"".
Podnebni dogovor s konference sicer načrtuje zmanjšanje uporabe premoga, države pa naj bi do konca letošnjega leta okrepile svoje cilje za zmanjšanje emisij do leta 2030, da bi omejile nevarno segrevanje ozračja. 
Glede uresničevanja teh ciljev niso optimistični pri Združenih narodih, ki v poročilu iz lanskega septembra opozarjajo, da pričakujejo, da se bodo emisije toplogrednih plinov do leta 2030 povečale za 16 odstotkov, namesto da bi se zmanjšale za polovico, s čimer bi omejili globalno segrevanje.
Boj proti podnebnim spremembam je pomemben tudi mladim
V Sloveniji se odločitve vse bolj sprejemajo za zaprtimi vrati kabinetov, pa menijo v gibanju Mladi za podnebno pravičnost, ki je oblikovalo svoje zahteve za okrepitev boja s podnebnimi spremembami. Osredotočili so se ""na zeleni prehod, na tranzicijo od fosilnega kapitalizma v neko sonaravno, bolj solidarno in enakopravno družbo"". 
Zato so konec marca pet pred dvanajsto v treh slovenskih mestih in po spletu potekali podnebni protesti po zgledu gibanja Petki za prihodnost (Fridays for Future).
Ob vse večjem zavedanju mladih o pomembnosti zaščite okolja znanstveniki opažajo, da je med mladimi vse več ekotesnobnosti, ki sicer še ne velja za diagnosticirano stanje. Gre predvsem za strah in zavedanje mladih o okoljski problematiki, ki jo je politika po njihovem mnenju podcenjevala. Ekotesnobnost je povezana tudi z občutki izdaje in izključenosti iz okoljskega dialoga, ki ga vodijo odrasli in vladajoči, navaja Guardian. 
Na pomanjkanje dialoga so mladi pred podnebno konferenco lani v Glasgowu znova opozorili s protesti. Takrat jih je britanski minister pozval, naj gredo raje k pouku ter demonstrirajo v soboto in nedeljo. Mladi so politikom takrat očitali prav sprenevedanje in da odločitve sprejemajo s figo v žepu. Toda okoljska problematika bo morala preseči zgolj izmenjavo mnenj. Konkretne rešitve, ki so potrebne za reševanje problematike, bi vplivale tudi na ekonomijo ogroženih območij.  Migracije več milijonov ljudi iz podsaharske Afrike, Latinske Amerike in južne Azije, ki jih napovedujejo, pa bi lahko povzročile nevarna družbena vrenja.
Uspešen okoljski dialog bo torej moral vsebovati konsenz širše družbe, med drugim usklajevanje gospodarstva in politike, nenazadnje pa tudi pogovore z mladimi, ki bodo z okoljskimi politikami živeli in jih v prihodnosti upravljali. 
Paradoks hitre mode
Na eni strani opozarjanje mladih na pereča okoljska vprašanja, na drugi strani pa razcvet hitre mode. Danska raziskovalca Nikolas Rønholt in Malthe Overgaard sta raziskala paradoks hitre mode pri mladih. Gre za velik razkorak pri mladostnikih, saj se ti na eni strani v luči trendov opredelijo kot potrošniki, ki skrbijo za okolje, na drugi strani pa teh prepričanj ne upoštevajo pri nakupovanju zadnjih tehnoloških in modnih trendov, so zapisali pri Voxu. Velik vpliv na okolje imajo prav zavržena, lahko tudi nikoli nošena oblačila in elektronske naprave. 
Kako bo potekal dialog strank z mladimi, ko gre za okoljska vprašanja? 
Kako bodo posamezne stranke reševale ekotesnobo, ki se pojavlja tudi pri nas, in ali bodo v šolski kurikulum vnesle vsebine o racionalni porabi virov oziroma bodo o tem tudi same več govorile?
V Gibanju Svoboda bi v celoti prenovili področje vzgoje in izobraževanja
""Področje vzgoje in izobraževanja je ključno za uspešen razvoj države, saj je znanje glavni nosilec razvoja in uspeha pri majhnih narodih. Pri tem je najpomembnejše javno šolstvo, ki je glavni nosilec izobraževanja."" Po njihovem prepričanju področje vzgoje in izobraževanja v Sloveniji potrebuje celovito prenovo, saj da je bila zadnja sprememba narejena pred petindvajsetimi leti. Za prvo nalogo bi si zastavili ""vzpostaviti sistem prenove celega sistema, ki bo vključeval vse deležnike, povezane s sistemom"".
Pri tem bodo upoštevali izhodišča, ki jih je določil  Unesco v dokumentu Skupaj si na novo zamislimo našo prihodnost: Nova družbena pogodba za izobraževanje. ""Prenova bo zajemala dolgoročne rešitve in bo poleg tradicionalnih vsebin vsebovala seznanjanje z naslednjimi področji: ogroženost planeta, zelena ekonomija, digitalizacija, državljanska vzgoja in človekove pravice, sodelovanje in solidarnost.""
Po njihovem mnenju bi prenova odgovorila tudi na ""vprašanja upoštevanja različnosti otrok, ki je posledica pridobivanja znanja zunaj šole. Zato bo uvedena večja izbirnost dela programa, kar še posebej velja za srednje šole.""
Levici je ključno spoznanje, da je trenutni sistem kapitalistične proizvodnje in potrošnje nevzdržen
Stranka izpostavlja, da so v preteklosti že veliko govorili o racionalni uporabi virov in da nameravajo o njej govoriti tudi v prihodnje. ""V programu smo si zastavili namero povečanja obsega izobraževanja o vzrokih in posledicah podnebnih sprememb na vseh ravneh izobraževanja ter financiranja vseh znanstvenih področij s ciljem iskanja optimalnega in pravičnega prehoda v brezogljično družbo. Vsak aktivizem pomeni odzivanje na družbene probleme in njihovo reševanje in v svojih namenih ni nič manj iskren, če posamezni aktivisti v svojem življenju še vedno zadovoljujejo svoje eksistenčne, kulturne in širše družbene potrebe z blagom, ki je proizvedeno na netrajnosten način, z izkoriščanjem delavk in delavcev itd."" Prepričani so, da je ključno spoznanje, da je ""trenutni sistem kapitalistične proizvodnje in potrošnje nevzdržen"", saj da vodi v ogrožajočo podnebno krizo in da ga je treba spremeniti.
V Levici menijo, da lahko sistem spremenimo samo skupaj in da stranka z različnimi skupinami mladih že sedaj dobro sodeluje, to pa namerava nadaljevati tudi v prihodnje. Poudarjajo, da so odprti za dialog ""s sodelovanjem pri vzpostavljanju širokega gibanja, ki si prizadeva za opustitev trenutnega netrajnostnega gospodarskega modela"", ki po njihovem mnenju uničuje planet in koncentrira družbeno bogastvo v rokah peščice, ""oziroma za njegovo nadomestitev z bolj trajnostnim in pravičnim gospodarskim modelom"".
LMŠ bi glede problematike podnebnih sprememb opolnomočil tudi vodstva podjetij
Strinjajo se, da so podnebne spremembe vse bolj v ospredju, vendar po njihovem mnenju ""tako starši kot učitelji in nenazadnje zdravstveni delavci niso dovolj opremljeni z znanjem, ki bi jim pomagalo spoprijeti se s pojavi, kot je ekotesnoba."" Ozaveščanje bi okrepili s programi, tudi z novimi oziroma dopolnjenimi učnimi načrti. Smiselno se jim zdi ""opolnomočiti vodstva podjetij na področju podnebnih sprememb, da se bodo znala spoprijeti z okoljskimi spremembami in razumeti generacijo, ki prihaja v svet delovno aktivnih.""
Stranka bi spodbujala tesnejše sodelovanje s heterogeno civilno družbo. ""Del tega sodelovanja je vključitev mladih in civilne družbe v neodvisni svet za podnebno krizo kot strokovnega delovnega telesa, ki bo pristojno za evalvacijo vladnih programov ter pripravo predloga informativnega ogljičnega proračuna in morebitnih popravljalnih ukrepov.""
V NSi bi pozornost namenili tudi krepitvi duševnega zdravja
V NSi se zavedajo, ""da moramo okolje varovati in ohranjati za mlajše generacije in prihodnost"". Podnebne spremembe so po njihovem mnenju skupen ključni izziv. ""Zavezani smo zmanjševanju izpustov toplogrednih plinov za 55 % do leta 2030 in dosego ogljične nevtralnosti do leta 2050. V Novi Sloveniji predlagajo, da bi se sredstva podnebnega sklada namenila izključno za razvoj zelenih tehnologij in izgradnjo naprav za večjo uporabo OVE. Rešitev vidijo tudi v novih tehnoloških rešitvah, raziskavah in razvoju. ""Za dosego teh ciljev je malo časa, zato smo v svojem volilnem programu predlagali številne projekte, ukrepe in rešitve, s katerimi bomo dosegli zastavljeni cilj.""
Stranka poudarja, da stalno vodi dialog z mladimi in da bodo tudi v naslednjem mandatu odprti do predlogov in rešitev mladih. ""Z veseljem jih bomo sprejeli v državnem zboru, saj so mladi polni inovativnih pristopov in rešitev. V svoji organizacijski obliki Zelena zaveza pa še podrobneje spremljamo okoljsko problematiko in se nanjo tudi odzivamo.""
Po mnenju stranke se ""v sodobni družbi izgubljata povezanost in medsebojna solidarnost"", zato bodo posebno pozornost namenili krepitvi duševnega zdravja, hkrati pa bodo krepili tudi ""ozaveščenost o stigmah in stereotipih na tem področju v socialnovarstvenih zavodih in med delodajalci"".
V gibanju Povežimo Slovenijo bi mlade opolnomočili s projekti
""Varovanje okolja je eden izmed temeljev gibanja Povežimo Slovenijo. Mlajša generacija je čedalje bolj pozorna na trajnostni razvoj, saj ji je jasno, da je treba že danes s konkretnimi koraki zmanjšati vpliv na okolje. Dolžnost politike je, da jih pri tem podpre.""
V gibanju se bodo zavzeli za zeleni in digitalni prehod, ki po njihovem prepričanju zahteva tudi uvedbo koncepta krožnega gospodarstva. ""Pozornost bomo namenjali opolnomočenju mladih s projekti – denimo dr. Nada Pavšer, koordinatorica gibanja, je v preteklosti vodila izjemno uspešen projekt ekošol."" 
SAB bi okrepil nadzor nad spoštovanjem okoljskih standardov
Tudi v stranki SAB menijo, da je šolski kurikulum nedvomno treba prilagoditi aktualnemu dogajanju in vanj vključiti tudi najaktualnejše vsebine. ""Sem sodi tudi ozaveščanje o racionalni porabi virov.""
Razumejo ekotesnobost, ki prevzema ljudi, in da so dogodki na okoljskem področju grozljivi, ""četudi imamo včasih občutek, da ne moremo storiti ničesar, pa je moralna obveza vsakega posameznika, da prispeva svoj delež k doseganju okoljskih ciljev"". Menijo, da se je treba zavedati, da imamo le eno skupno okolje, ki ga moramo ohraniti s skupnimi močmi. ""V SAB-u ves čas poudarjamo, da je treba zanamcem okolje pustiti čim manj okrnjeno in zavarovano."" Izpostavili so, da je bila leta 2016 na njihovo pobudo v ustavo zapisana pravica do pitne vode in da prizadevanja odtlej le krepijo. V prihajajočem obdobju bodo med drugim okrepili nadzor nad spoštovanjem okoljskih standardov.
V SD so prepričani, da šolski kurikulum potrebuje več vsebin okoljske in zelene narave
""Mladi so v Sloveniji, pa tudi drugod po svetu glasniki in motorji sprememb."" Po njihovih izkušnjah mladi živijo vrednote, za katere se borijo, zato se jim zdi tovrstno pokroviteljstvo odveč. ""Bistveno bolj zahteven miselni preskok bo potreben pri srednji in starejši generaciji, pri kateri so potrošniški in drugi okoljsko problematični življenjski vzorci bistveno bolj zakoreninjeni.""
Po njihovem mnenju so konkretne zelene politike in akcije, ki so prišle od mladih, preprečile uveljavitev zdravju in okolju škodljivih ukrepov in mladi že postajajo enakovreden partner politiki. Izpostavili so primer referenduma o zakonu o vodah in podnebne proteste. ""Aktivizem je tako že prerasel idejo o nečem, kar bi moralo biti, okoljske politike mladi naslavljajo s konkretnimi akcijami, politika pa jih mora pri tem podpreti."" Dodajajo, da je njihova stranka mlade pri njihovih prizadevanjih podpirala ""ne samo z besedami, temveč tudi s konkretnimi dejanji""  in da bodo tako nadaljevali.
V stranki SD so tudi prepričani, da ""šolski kurikulum potrebuje več vsebin okoljske in zelene narave, v širšem dialogu s stroko, starši, učitelji in mladimi aktivisti pa si bomo prizadevali, da bi spremembe v kurikulum prišle s pozitivnimi dogovori med naštetimi in skupnim prizadevanjem, da dodatek kurikuluma ne bo predstavljal še eno vsebino več, temveč logični izraz časa in izzivov, ki jih ta prinaša – okoljski je prav gotovo eden izmed največjih, če ne največji izziv.""
V SDS bi naravo večkrat izkoristili za učenje in raziskovanje
V stranki želijo s programom na področju izobraževanja, znanosti in športa zagotoviti tudi vzgojo za zdravo življenje, ""kar vključuje tudi skrb za naravo in okoljske vire"".
Strinjajo se, da je v učne načrte ""treba vključiti poseben poudarek na dvigovanju okoljske zavesti ter prenosu znanja in izkušenj med različnimi deležniki.""  V stranki menijo, da moramo ""več uporabljati naravo kot prostor za učenje in priložnost za raziskovanje. Po njihovem prepričanju je ""otrokom in mladim, pa tudi odraslim treba nuditi čim več konkretnih informacij in izkušenj, kako določene dejavnosti vplivajo na okolje in kaj lahko vsak posameznik stori za čim manjšo obremenitev"".
Menijo, da ""ekološke vzgojne vsebine ne morejo iti mimo moralne zavesti, ki se oblikuje na temelju spoznanj in je predvsem osebna karakteristika ali vrednota posameznika"".
"
https://www.24ur.com/novice/volitve/na-volisca-pozivajo-tudi-znani-slovenci-prevzemite-del-odgovornosti.html,Na volišča pozivajo tudi znani Slovenci. Prevzemite del odgovornosti!,"Volitve bi morali jemati ne le kot pravico, temveč tudi kot državljansko dolžnost. To je priložnost, ko lahko izrazimo svojo voljo in soodločamo o tem, kakšno prihodnost si želimo. Prevzemite del odgovornosti in odidite na volišča! Tako pred prihajajočimi nedeljskimi volitvami pozivajo znane Slovenke in Slovenci. Med 50 obrazi, ki so pozvali k čim večji udeležbi na volitvah, najdemo tudi prvega moža Uefe Aleksandra Čeferina, pa številne humanitarce, nevladnike, glasbenike in športnike.","""Ne govorite, da je vseeno,"" je v svojem pozivu slovenskim volivcem zapisala nekdanja šefica protokola, Ksenija Benedetti. Da ni vseeno, da moramo Slovenci prevzeti odgovornost in soodločati – tem pozivom se je pridružilo 50 znanih Slovenk in Slovencev. ""Ne vem, ali so res vsi isti. Kdor ne gre volit, za štiri leta izgubi vso pravico do jamranja, pljuvanja in pritoževanja čez politike. V vsakem bifeju, v vsaki družbi. Nisi volil, nimaš kaj jamrati,"" pravi televizijski voditelj, pevec in igralec Lado Bizovičar. 
Kampanji so se pridružili tudi kuharska velemojstrica Ana Roš, šef evropske nogometne zveze Uefe Aleksander Čeferin, pa humanitarci, igralci, glasbeniki, tudi športniki. Jadralec Vasilij Žbogar, dobitnik treh olimpijskih medalj, stavi predvsem na mlade. ""Smo v nekem obdobju, ko moramo politiki pokazati, da nas to zanima. Da je naša odgovornost in seveda pravica, da določimo tistega, ki bo našo državo vodil v res zelo težkih trenutkih, kot so sedaj.""
Med znanimi obrazi je tudi predsednica združenja za dostojno starost, Biserka Marolt Meden. Tudi pogosto zapostavljeni starejši moramo in želimo sooblikovati prihodnost zase ter za svoje otroke in vnuke, pravi. ""Tudi glas nas starejših šteje, zato je pomembno, da rečemo ne revščini, da rečemo da pravni državi in demokraciji. In da rečemo da humanosti, solidarnosti in miroljubni družbi. Zato je pomembno, da gremo volit.""
 Tudi premier Janez Janša je – zlasti svoje volivce – včeraj pozval, naj gredo na volišča. Ob tem je že vnaprej, še preden se je sploh začelo, nekaj dni pred odločilno nedeljo pustil tudi pomenljivo sporočilo: ""Bojevali se bomo vse do zadnje preštete in preverjene glasovnice. Zato ne pozabite na nadzor.""
O takšnih signalih, ki vlivajo nezaupanje v volilni sistem, pa v pogovoru s koordinatorjem Levice, Lukom Mescem, kritično razmišlja filozof Slavoj Žižek. Retorika premierja, ki nasprotnikom rad očita metanje puške v koruzo, je nevarna, pravi. ""Vidim večjo nevarnost pri tistih, ki vsaj tako, med vrsticami dajejo vedeti, da ne mislijo vreči puške v koruzo. In v smislu čestitk Trumpu bodo potem poskušali kaj razveljavljati ali vsaj zavleči.""
Ne le te, prav vsake volitve so pomembne, so praznik demokracije, pišejo znani obrazi. In velja ga praznovati, kajti kot je zapisal kantavtor Iztok Mlakar: ""Ne govori mi, da se ne zanimaš za politiko, kajti politika se še kako zanima zate.""
""Volitve so praznik in hkrati tudi paznik demokracije. To je eden izmed največjih dosežkov civilizacije, da imamo možnost, da izrazimo svoj glas, da sooblikujemo družbo, skupnost,"" pa je v oddaji 24UR ZVEČER dodal še strokovnjak za komuniciranje Aljoša Bagola. 
"
https://www.24ur.com/novice/volitve/x.html,"Golob: Uživam v tem, da nemogoče spreminjam v mogoče","Smo v zadnjih dneh volilne kampanje, ko nas z vseh strani nagovarjajo politični obrazi in nas prepričujejo, da so oni tisti, ki bodo Slovenijo popeljali v lepšo prihodnost. O tem, kakšno prihodnost si za našo državo predstavlja Robert Golob, smo razglabljali prek videopovezave, saj je predsednik Gibanja Svoboda obležal zaradi koronavirusa.","Hitra vprašanja
1. Bi šli v politiko, če bi vam podaljšali mandat v Gen-I-ju? Najverjetneje ne.
2. Bi vodili manjšinsko vlado? Da.
3. Bi pristali na to, da bi bila katera od strank nadkoalicijska? Da, vendar ne sme biti v tej vladi.
4. Boste obdržali dohodninski zakon iz Janševe vlade, ki prinaša višje plače? Ne, zagotovo ga bomo spremenili.
5. Se vam zdijo plače v slovenski politiki prenizke? Zanimivo vprašanje. Politiki sami so si pustili nizke plače, ves javni sektor pa je bistveno bolje plačan od politikov. To nesorazmerje je nenavadno. Name ne vpliva, a je res nenavadno.
6. Bi ukinili Lahovnikov zakon, ki omejuje plače direktorjev v državnih podjetjih? Popolnoma ga bi spremenil, ker daje napačne signale. To je treba nujno spremeniti. Nižje plače in višje nagrade za uspešnost.
7. Bi odstopili s premierskega položaja, če bi KPK ugotovil kršenje zakona o integriteti? Zagotovo.
8. Bi zahtevali, da minister v vaši vladi odstopi, če bi KPK ugotovil kršenje zakona o integriteti? Verjamem v pravno državo. Verjamem, da mora politika takrat, ko mehanizmi nadzora ugotovijo, da je nekaj narobe z njo, sprejeti odgovornost.
9. Je Zoran Janković z vašo stranko povezan pri svetovanju, idejah, dogovorih ali kako drugače? Ne.
11. Boste Jankovića torej povabili tudi v štab, glede na to, da boste znova v ljubljanski Cvetličarni? Mislim, da ne.
12. Je dolgotrajno šolanje otrok na domu med koronakrizo odtehtalo skrb za javno zdravje?  Ne.
13. Boste zahtevali, da zunanje ministrstvo pripade vaši stranki? Ne, to ni najbolj ključna stvar.
14. Boste za zunanjo ministrico, če boste sestavljali vlado, predlagali Marto Kos? Če bi Marta to sprejela, da. Mislim, da je odlična kandidatka.
15. Je za drugi blok nuklearke potreben referendum? Da.
16. Boste, če boste vodili vlado, uvedli nepremičninski davek?  Ne, bomo pa spremenili obdavčitev premoženja.
17. Je prav, da Slovenija Ukrajini pomaga tudi s pošiljanjem orožja? Bilo je prav na začetku, zdaj bi se morali Ukrajini v naši politiki posvetiti bolj humanitarno.
18. Ali imate kakšen bančni račun odprt v tujini? Ne, toda sem se o tem pozanimal na Fursu, so mi rekli, da so našli odprt račun v Bukarešti, ki ga je banka kasneje sama zaprla. Na njem ni bilo nikoli niti enega evra transakcije. 
Kolo sreče
Vsi predsedniki strank odgovarjajo tudi na sklop vprašanj o določeni temi, ki jo določi kolo sreče. Robertu Golobu je sreča za temo določila plače.
Robert Golob je Aleksandra Pozveka izzval v šahovskem dvoboju. Oba sta ga čakala kar nekaj časa in prišla pripravljena.

"
https://www.24ur.com/novice/slovenija/medved-z-ovadbo-proti-olaju-in-juricu.html,Medved z ovadbo proti Olaju in Travnerju,"Predsednik preiskovalne komisije DZ o ugotavljanju morebitne politične odgovornosti nosilcev javnih funkcij zaradi suma nedopustnega političnega vmešavanja v delo Policije in političnega vplivanja na potek oziroma izid predkazenskih in drugih postopkov, Rudi Medved, je naznanil kazensko ovadbo komisije proti sedanjemu direktorju Policije Antonu Olaju in nekdanjemu direktorju Antonu Travnerju. ","
Predsednik komisije Rudi Medved je pojasnil ozadje naznanila suma storitve kaznivih dejanj sedanjega direktorja Policije Antona Olaja in nekdanjega direktorja Antona Travnerja. 
Medved je kot predsedujoči preiskovalne komisije DZ o ugotavljanju morebitne politične odgovornosti nosilcev javnih funkcij zaradi nedopustnega političnega vmešavanja v delo policije in političnega vplivanja na potek oziroma izid predkazenskih in drugih postopkov javnost obvestil, da je komisija sklenila na Specializirano državno tožilstvo (SDT) poslati več naznanitev suma kaznivega dejanja. Ovadbe so vložili danes.
Olaja bremenijo več primerov šikaniranja zaposlenih na delovnem mestu in oviranja dela preiskovalne komisije. Olaj naj bi šikaniral namestnika direktorja Nacionalnega preiskovalnega urada (NPU) Davida Antoloviča in nekdanjo generalno direktorico policije Tatjano Bobnar.
Medved ocenjuje, da je bilo postopanje Olaja v obeh primerih politično motivirano, kar se je začelo kazati po tistem, ko sta bila Antolovič in Bobnarjeva kot priči povabljena pred preiskovalno komisijo. Olaj je še pred Antolovičevim pričanjem pred komisijo DZ uvedel nadzor nad delom posebne komisije za zaostanke, ki jo je vodil Antolovič. ""Ta zrežiran nadzor seveda ni pokazal nič,"" je dejal Medved.
Tudi Bobnarjevo je Olaj po pričanju pred preiskovalno komisijo poklical predse in jo podrobno zasliševal o vsem kar je pričala. Ob tem se je zavedal, da zaslišanje še ni bilo končano, je izpostavil Medved, ki v tem vidi eklatantno oviranje dela preiskovalne komisije.
""Dr. Antonu Olaju očitamo eklatantno oviranje dela preiskovalne komisije. To se je pokazalo pri pričah, ki so bile zaslišanje pred komisijo. Tukaj smo vzeli pod drobnogled primer Tatjane Bobnar, ki jo je Olaj skušal prestrašiti, da pred komisijo ne bi pričala o dejstvih. Olaj jo je podrobno zasliševal o vsem, kar je pričala pred komisijo. Želel je vplivati nanjo,"" je povedal Medved.  
Ovadbo je preiskovalna komisija vložila tudi zoper Travnerja. Bremenijo ga krive izpovedbe pred preiskovalno komisijo. Zasliševali so ga glede njegove domnevne izjave, da mu je Gregorčičeva oz. politika pred imenovanjem na mesto generalnega direktorja policije dala pogoj, naj se znebi direktorja NPU Darka Muženiča in nekdanjega direktorja uprave kriminalistične policije na Generalni upravi policije Boštjana Lindava. ""Tri priče so izpričale, da jim je Travner to kot direktor policije tudi osebno povedal. Sam je to seveda zanikal,"" je povzel Medved. Na podlagi pretekle sodne prakse Medved sklepa, da bo teža treh besed proti eni uspešna, a je ob tem poudaril, da bo o tem presojalo tožilstvo.
""Bivšega direktorja Travnerja krivimo lažnega pričanja pred preiskovalno komisijo. Najbrž je ponarodel stavek, da je dobil pogoj z Gregorčičeve, da zasede mesto samo zato, da bi se znebil Muženiča in Lindava. Tri priče so potrdile, da jim je Travner to tudi osebno povedal. Sam je to pričakovano zanikal. Po vseh strokovnih utemeljitvah gre za sum krivega pričanja pred preiskovalno komisijo. Tožilstvo bo v nadaljevanju o tem presodilo,"" je dejal v izjavi za medije.
Kazensko ovadbo napoveduje tudi Olaj sam
Medvedove očitke Olaj ostro zanika in tudi sam napoveduje kazensko ovadbo. ""Ponovno zanikam zlonamerne očitke g. Rudija zoper mene. Osumljenec bo brez odlašanja kazensko ovaden zaradi suma storitve kaznivega dejanja Krive ovadbe po 283. členu KZ-1.""
Medved je že pred časom napovedal ovadbo zoper nekdanja šefa Policije Andreja Juriča in Travnerja zaradi lažnega pričanja, zaradi oviranja dela komisije pa tudi proti Antonu Olaju. ""Vsi trije direktorji so zvesti vojščaki vladajoče politike,"" je takrat zapisal. 
Delo preiskovalne komisije še ni zaključeno
Medved je povedal, da bo preiskovalna komisija DZ obvestila, da ni končala svojega dela v tem mandatu. ""Zaslišali smo več kot 30 prič, dokazali praktično vse, kar smo nakazali tudi ob ustanovitvi komisije. Dokazali smo vmešavanje v delo Policije, politično kadrovanje in vmešavanje v predkazenske postopke.""  Kot nezaključeno ocenjuje preiskavo vmešavanja v predkazenske postopke, konkretno je omenil predkazenski postopek glede sumljivih nabav medicinske in zaščitne opreme, v katerem se je znašel minister za gospodarstvo Zdravko Počivalšek.
""Kar najbolj skrbi je, da je predkazenski postopek praktično končan, ovadba oz. več njih so praktično napisane,"" je povedal Medved. Ti papirji so po njegovih besedah ""ostali nekje v predalih na NPU."" V tem kontekstu je izpostavil tudi nezaključeno preiskavo prekoračitve pooblastil pri prekomerni uporabi solzivca med protesti.
""To smo dolžni raziskati, zato komisija ne končuje svojega dela in s tem utira pot novemu sklicu DZ, da bo lahko ob ustanovitvi nove komisije ta nadaljevala delo, ki smo ga opravili v tem sklicu,"" je dejal Medved. Prepričan je, da bo komisija v naslednjem mandatu lahko razgalila procese političnega podrejanja policije v času vladavine predsednika vlade Janeza Janše.
"
https://www.24ur.com/novice/slovenija/arsenovic-se-bo-odzval-na-obtozbe-o-napadu-na-13-letnika.html,Župan Arsenovič nedeljski dogodek obžaluje,"Potem ko je v javnost prišla informacija, da se je mariborski župan Saša Arsenovič znesel nad 13-letnim fantom, se je župan za dogodek opravičil. Kot je pojasnil, je želel najstnikom samo povedati, da se s tujo lastnino tako ne dela, ni pa fanta davil ali ga udaril, je zatrdil.","Po nedeljskem dogodku se je oglasil oče 13-letnika. Arsenovič jih je, kot pravi oče, nadiral, a tudi fantje kot danes priznava, so izrekli nekaj neprimernih besed. ""Žogice so v smeteh in jih oni ne uporabljajo več. Eden izmed fantov iz te družbe tudi trenira v klubu in je to tudi jasno večkrat potrdil,"" pojasnjuje in dodaja: ""Župan je agresivno reagiral, stekel po kolo, se odpeljal okrog za njimi in se s polno silo zaletel v mojega sina ter v drugega prijatelja, ki ga je zadel v ledvico. Mojega sina je zagrabil za vrat in mu začel groziti in začel dreti čez celo igrišče.""
Arsenovič je pojasnil: ""Fanta sem želel samo ustaviti in ga poučiti, da se tako s skupno lastnino ne ravna. Nisem ga ne udaril, ne davil, za roko sem ga pa prijel."" ""Če bi bilo tako, ko trdi župan, bi on poklical mene ali pa Policijo. Če bi ga držal za roko, bi prišel gor in mu rekel, da je naredil pravilno in lahko bi se pogovorili kot odrasli ljudje,"" še dodaja oče.
Fant ima danes jasno vidne takšne poškodbe na vratu, nam fotografije pokaže oče, Arsenovič pa na to odgovarja: ""Ne vem od kje ima poškodovano koleno in modrice na vratu, jaz ga prav gotovo nisem davil, sem ga pa ustavil.""
Mariborski župan Saša Arsenovič je po nedeljskem incidentu pojasnil, da dogodek obžaluje in se opravičuje najstnikom ter njihovim staršem. Opravičuje pa se tudi vsem Mariborčanom in Mariborčankam, saj ni deloval, kot bi moral. Kljub žalitvam in objestnosti bi moral manj burno ravnati, zato se je še enkrat opravičil. Želel je fanta le ustaviti in poučiti, da se s skupno lastnino tako ne ravna. Ker je bil fant nemiren, komunikacija ni bila mogoča, je pojasnil. Zatrdil je, da fanta ni ne davil ne udaril, ga je pa prijel za roko. Pojasnil je, da ima vsaka medalja dve plati, eno smo slišali od nekoga, ki ga ni bilo na kraju dogodka, eno pa smo slišali zdaj, je povedal župan in dodal, da nobeno nasilje ni bilo potrjeno, prepričan pa je tudi, da ne bo obsojen. Še enkrat je pojasnil, da bi moral drugače ravnati in najstnike samo opozoriti, da se s tujo lastnino tako ne dela in nato oditi.
Na dogodek se je medtem odzvala tudi mestna politika, tudi s strani županove koalicije. Nekateri so ga tudi pozvali k odstopu. Arsenovič je povedal, da je o odstopu razmišljal, a se je po tehtnem premisleku, pa tudi številnih pozivih, naj ostane na položaju, odločil, da tega ne bo storil. ""Mislim, da smo dovolj dobrega naredili. Vsekakor pa to ni v ponos ne meni ne mestu, zato se za to še enkrat opravičujem,"" je dejal. ""Verjamem, da si politični nasprotniki zdaj poskušajo nabirati točke, a odločitev bo novembra,"" je dodal.
Spomnimo
Na veliko noč popoldan se je skupina najstnikov zadrževala v bližini teniškega igrišča Branik v središču Maribora in po besedah očeta napadenega 13-letnika iz koša za smeti vzela nekaj rabljenih teniških žogic. Takrat naj bi mimo prišel mariborski župan, ki je od najstnikov zahteval, naj žogice vrnejo, nato pa naj bi se tudi fizično spravil na 13-letnika in ga med drugim tudi davil.
Oče je prijavil napad policiji in podal predlog za pregon zoper župana zaradi domnevnega kaznivega dejanja povzročitve lahke telesne poškodbe. Fant naj bi dobil modrice na vratu, kar dokazuje s fotografijo, prav tako naj bi ga bolelo koleno. Župan pravi, da ne ve, od kod ima fant te poškodbe. ""Jaz ga prav gotovo nisem davil, sem ga pa ustavil,"" je dejal danes. Včeraj so mariborski policisti potrdili, da so prejeli ustno kazensko ovadbo zaradi suma storitve kaznivega dejanja lahke telesne poškodbe.
Po poročanju časnika Večer se je na družbenih omrežjih oglasil očividec dogodka in povedal, da župan fanta ni davil, ga je pa zgrabil, ko je fant želel pobegniti. Predstavnik Teniškega kluba Branik Klemen Kokol pa je zanikal, da bi komur koli dovolili uporabo teniških žogic. Potrdil pa je, da je bila med prazniki na klubskih površinah povzročena škoda.
Arsenovič je bil v preteklosti že deležen očitkov o domnevnem nasilju. Pred volitvami leta 2018 se je moral braniti obtožb, da je pred 20 leti odgriznil del prsta natakarju, lani jeseni naj bi zgrabil za roko in vzel ključe mladeniču, ki se je s skuterjem vozil po peš coni. ""Ščitim varnost v peš coni in se trudim, da tam ne bi bilo skuterjev. Ker te urbane prostore ustvarjamo zato, da bi se tam varno srečevali,"" je glede slednjega povedal v današnji izjavi za medije.
Številni opozarjajo, da je vsakršno nasilje nesprejemljivo. ""Četudi so bili motiv in namen zavarovanje premoženja, to ne bi smelo biti opravičilo za morebitno nasilno ravnanje nad mladoletno osebo,"" so po dogodku pri teniških igriščih sporočili iz koalicijske SD. ""Če je župan videl, da je prišlo do uničevanja lastnine, bi moral poklicati policijo. Urejanje takih zadev po principu Šiškove varde je napačno. Zato pričakujemo njegov odstop,"" je dodal Josip Rotar iz prav tako koalicijske Liste kolesarjev in pešcev. Samostojni mestni svetnik Zvonko Zinrajh je predlagal sklic nujne seje koalicijskih partnerjev. Matic Matjašič iz Liste mladih. Povezujemo, ki je pred dvema letoma izstopil iz koalicije, je županu že spisal odstopno izjavo. ""V vsaki zreli demokraciji, v vsakem zrelem mestu bi župan odstopil že v nedeljo, še preden bi mediji izvedeli za to. Z neprimernim odzivom je okrnil ugled funkcije župana in našega mesta,"" je dejal, potem ko je izjavo danes predal Arsenoviču. ""Za javne funkcije, župana pritiče neko obnašanje, nek zgled, ki ne sme preseči meje nasilja,"" je jasen Matjašič. Hkrati pa dodaja: ""Tudi če bi bil župan moj ožji družinski član, brat ali oče, bi ga enako pozval.""
Dogodek bo po pričakovanjih odmeval tudi na četrtkovi seji mestnega sveta. Župan je danes še zaključil, da se zaveda, da bi moral ravnati drugače, a oče napadenega otroka tako poznega opravičila, pravi, ne sprejme.  
"
https://www.24ur.com/novice/volitve/cakalnice-prazne-bolniki-tezko-do-zdravnikov-kdaj-bo-tega-konec.html,"Čakalnice prazne, bolniki težko do zdravnikov. Kdaj bo tega konec?","V času epidemije so številni bolniki ostali prepuščeni sami sebi, saj so težko prišli do osebnega zdravnika ali pa sploh niso. Protikoronski ukrepi so tako terjali svoj davek, predvsem pri zdravju tistih, ki so jim prepozno postavili diagnozo. Je že čas, da ukinemo ukrepe za zajezitev širjenja koronavirusa v zdravstvenih ustanovah? Kako pa je z dostopom do urgentne zdravstvene pomoči? Kako bodo omenjene situacije reševale stranke, ki jim javnomnenjske ankete napovedujejo vstop v parlament?","V Sloveniji veljajo izzivi zdravstvenega sistema za enega najbolj perečih družbeno-političnih problemov, večjih reform na področju zdravstva pa še ni bilo. Koronakriza je slovensko zdravstvo porinila v dodatne težave, saj se je dostopnost zdravstva med epidemijo bistveno zmanjšala. Zaradi odpovedi pregledov in posegov, prenaročanja, manjšega števila izdanih napotnic in manjšega obiska bolnikov pri osebnih zdravnikih se je zdravstveno stanje mnogih poslabšalo.
Uvedba koronskih oddelkov v bolnišnicah in koronskih ukrepov v zdravstvenih ustanovah ter prerazporejanje zdravstvenega kadra sta pripomogla k temu, da so številni posegi oziroma operacije, ki niso bile življenjsko nujne, v času epidemije odpadle ali bile prestavljene. Tudi obiski osebnih zdravnikov so postali skoraj misija nemogoče. Kljub temu da so čakalnice ambulant prazne, pa marsikdo ne pride do potrebne obravnave. Bolniki, ki zaradi protikoronskih ukrepov ne morejo naravnost k osebnemu zdravniku, kličejo v ordinacije in pošiljajo elektronsko pošto, a po telefonu redko dobijo odgovor, prav tako velikokrat ostane neodgovorjena tudi elektronska pošta. Čeprav so čakalnice velikokrat prazne, pa zdravniki tarnajo nad preobilico dela. A podatki ZZZS kažejo, da so osebni in družinski zdravniki leta 2020 v svojih ambulantah opravili za več kot 1,2 milijona manj pregledov kot leta 2019, lani pa je to število še dodatno upadlo.
Tudi število preventivnih pregledov se je zmanjšalo, po drugi strani pa se je število posvetov na daljavo z leta 2019 na 2020 povečalo za skoraj 900 odstotkov, z leta 2020 na 2021 pa še za 400 odstotkov. V času epidemije so zdravniki izdali tudi bistveno manj napotnic za obravnavo pri specialistu ali za poseg. Leta 2019 so namreč izdali 4,2 milijona napotnic, leto pozneje pa le 3,4 milijona, torej skoraj 760.000 manj.
Epidemija je torej še dodatno zarezala v že tako slabe razmere v slovenskem zdravstvu, dostopnost urgentne zdravstvene pomoči pa je za številne postala izjemno zmanjšana. In ker je zdravstveni resor eden najzahtevnejših, hkrati pa bi lahko bil ključen za uspeh nove vlade, smo stranke, ki jim zadnje javnomnenjske raziskave na prihajajočih parlamentarnih volitvah kažejo najbolje, vprašali, ali načrtujejo prenovo sistema dostopa do urgentne zdravstvene pomoči in v kakšnem časovnem obdobju bodo odpravile koronski režim v zdravstvenih ustanovah, ki onemogoča dostop do zdravstva.
Gibanje Svoboda: Vse bomo plačevali po opravljenih storitvah
Da bodo zastavili drugačno, regionalno usklajeno strategijo obravnave okuženih bolnikov, pravijo v Gibanju Svoboda. To nameravajo narediti tako, da bodo zdravljenje covida-19 umestili v obstoječi zdravstveni sistem, zagotovili enakovredno obravnavo vseh pacientov ter definirali drugačen način obravnave in zdravljenja bolnikov s covidom, tako da bo zdravstveni sistem deloval nemoteno in se ne bo več ustavljalo izvajanje drugih zdravstvenih storitev. ""Čakalnih vrst niti ne beležimo več. Zato bo treba urgentno sanirati škodo, ki je nastala z delno zaustavitvijo izvajanja drugih zdravstvenih storitev. Ministrstvo za zdravje bo formiralo krizno skupino, ki bo v najkrajšem možnem času pripravila operativni načrt za odpravo zamud na področju zdravstvenih storitev, ki so bile v zadnjih dveh letih večkrat zaustavljene ali zmanjšane,"" obljubljajo. Posebno pozornost pa bodo namenili skupinam bolnikov, ki imajo tveganje za nastanek ali potek hujših bolezni. Sicer pa v Gibanju Svoboda še obljubljajo, da bodo na podlagi Interventnega zakona o zdravstvu sprejeli aneks k Splošnemu dogovoru, ki bo določil, da se vse storitve plačujejo po opravljenih storitvah. ""Storitve bodo lahko opravljali vsi izvajalci, ki se bodo prijavili v sistem. Zaradi ogromnega števila ljudi, ki nimajo primerne zdravstvene oskrbe in so predolgo v čakalnih vrstah, je treba aktivirati vse potenciale zdravstvenega sistema, ki so na voljo. Vsi zdravniki, ki so sposobni izvesti storitve, bodo lahko konkurirali za izvedbo, pri čemer je treba določiti in upoštevati pravila izvajanja javnih zdravstvenih storitev,"" pravijo in dodajajo, da bi ukrep veljal začasno, dokler ne bi čakalnih vrst spravili na dopustno raven. Pojasnjujejo še, da bodo zagotovili tudi učinkovitejšo izrabo medicinske diagnostične opreme v javnih zdravstvenih zavodih, saj je treba izkoristiti vse kapacitete, ki jih ti imajo. ""Zasledovali bomo načelo, da morajo biti storitve opravljene kakovostno, in določili ustrezen nadzor nad opravljenimi storitvami,"" še pravijo.
Levica: Več proračunskih sredstev za primarno raven
V Levici pojasnjujejo, da se je dostopnost zdravstvenih storitev zmanjšala zaradi epidemije, preobremenjene primarne ravni zdravstvenega varstva in popoldanskega dela zdravnikov dvoživk, ki aktivno ustvarjajo čakalne vrste, zato menijo, da je treba težavo reševati pri izvoru. ""Z dodatnimi sredstvi, predvsem za krepitev primarne ravni zdravstvenega varstva, pospešenim uvozom zdravstvenega kadra, povečanjem kapacitet medicinskih fakultet in opredelitvijo zdravniške službe kot javne službe posebnega pomena,"" poudarjajo in obljubljajo, da bodo vzpostavili sistem načrtovanja in specializacije kadrov, ki bo ustrezal zdravstvenim potrebam ljudi, ne pa ozkim interesom zdravniškega ceha. ""Ker je primarna raven hrbtenica sistema, smo naklonjeni tudi spodbudam, ki bi družinsko medicino naredile privlačnejšo (npr. stanovanja). Z navedenimi ukrepi bomo zagotovili, da bodo zdravniki in zdravnice ostali v javnem sistemu in da bo primarna raven postala temelj in osnova zdravstvenega sistema."" 
V Levici še obljubljajo, da bodo za zdravstvo namenili več proračunskih sredstev in s tem zmanjšali plačila iz žepa. Za primarno raven bodo tako zagotovili več proračunskih sredstev, saj se bo z okrepljeno primarno ravnijo razbremenila sekundarna, s tem pa se bodo aktivno skrajšale čakalne dobe, pravijo. V Levici so prepričani, da je treba zdravstveno infrastrukturo na primarni ravni posodobiti, obenem pa je treba tudi prekiniti koriščenje te infrastrukture za zasebno zdravstveno dejavnost. ""Gre za fenomen t. i. zdravnikov čarodejev, zasebnikov s koncesijo za delo v javni zdravstveni mreži, ki nimajo lastnih prostorov in opreme. Zato se njihova dejavnost izvaja v prostorih javnih zdravstvenih zavodov, z opremo javnih zdravstvenih zavodov in s pomočjo zdravstvenega osebja, ki je zaposleno v javnih zdravstvenih zavodih,"" pojasnjujejo. Zato, pravijo, bodo izvedli prehod v mešani sistem financiranja zdravstva, pri katerem bo imelo poleg prispevkov večjo vlogo financiranje iz proračuna. Povečali bodo investicijske odhodke za nakup opreme v javnih bolnišnicah in investicije v integralno infrastrukturo. Kot še obljubljajo v Levici, bodo zagotovili izdatno proračunsko financiranje primarne ravni zdravstvenega varstva, saj zakonodaja to omogoča, ""zatečeno stanje pa to od nas tudi terja"". 
V Levici so prepričani, da koronski režim v zdravstvenih ustanovah velja z razlogom. ""Nosokomialne okužbe so resna nevarnost, ki lahko ogrozi najranljivejše in ohromi delovanje zdravstvenega sistema. V Levici smo prepričani, da mora o 'koronskem režimu' v bolnišnicah odločati izključno in samo stroka, nikakor pa ne politika, pri tem pa mora država zagotoviti sredstva za reorganizacijo dela, tako da se ohranja največja možna dostopnost zdravstvenih storitev,"" še pravijo.
LMŠ za digitalno preobrazbo slovenskega zdravstva
Da informatizacija v javnem zdravstvu ni na želeni ravni, pa menijo v LMŠ, kjer so prepričani, da ostaja ključen izziv premajhna povezljivost vseh treh nivojev zdravstvenih ustanov. Zato se zavzemajo za digitalno preobrazbo slovenskega zdravstva, ki bo temeljila na sodobnih pristopih, kakršne uvajajo najnaprednejše družbe, ter na razvoju enotnega in medsebojno povezanega informacijskega sistema. ""To je najpomembnejša rešitev za učinkovit in uspešen dostop do zdravstvenih storitev. Čim prej je treba odpraviti koronski režim, stroka naj pove, na kakšen način. Ob tem pa je nujno rešiti vprašanje čakalnih dob, pri čemer je bistveno razumevanje, da ni pomembno, koliko ljudi čaka, temveč koliko časa mora posameznik čakati od ugotovitve njegove zdravstvene težave do začetka obravnave oziroma zdravljenja,"" pojasnjujejo in dodajajo, da mora biti zdravstveni sistem organiziran tako, da je ta čas čim krajši, pri čemer je treba upoštevati najdaljši še dopustni čas. Skrajševanju čakalnih dob je po njihovem prepričanju treba nameniti dodatna sredstva in vzpostaviti se morajo pravne možnosti za dodatno plačilo vsega zdravstvenega osebja, ""ne samo velikokrat najglasnejših zdravnikov"".
NSi: Stroka naj presodi in predlaga nadaljnje korake
V NSi so prepričani, da je treba na področju urgentne medicine najprej pregledati uspešnost dosedanjih sprememb in pilotnih projektov. Na podlagi tega naj stroka presodi, ali načrtovani sistem vzpostavlja najboljše razmerje med dostopnostjo in kakovostjo urgentne zdravstvene pomoči, ter predlaga nadaljnje korake. Odprava koronskega režima pa je po njihovem mnenju odvisna od poteka epidemije in predlogov stroke v zvezi s tem. ""Delovanje zdravstva se tako postopoma že vrača v stare tirnice. Ob tem se zavedamo, da bodo po epidemiji potrebne dodatne obravnave bolnikov, ki med epidemijo niso prihajali na preglede ali posege, zato bo ključno nadaljnje izvajanje razpisa za skrajševanje čakalnih dob z vključitvijo vseh razpoložljivih kapacitet v slovenskem zdravstvu,"" dodajajo.
Povežimo Slovenijo: Ključni sta decentralizacija in regionalizacija
Pri dostopu do urgentne zdravstvene pomoči sta po mnenju stranke Povežimo Slovenijo ključni decentralizacija in regionalizacija, ki sta temeljni steber njihovih prizadevanj. ""Razvoj urgentnih centrov in gradnja njihovih kapacitet sta ključ za dostopnost urgentne zdravstvene pomoči, pri čemer je vitalen interes gibanja Povežimo Slovenijo, da javno zdravstvo ohrani svoje potenciale. Pomemben poudarek moramo nameniti tudi boljši organizaciji delovnih procesov,"" še menijo.
SAB: Absolutno prednost ima javno zdravstvo 
V SAB pravijo, da je nedopustno dolge čakalne vrste treba spraviti v normalne okvire, zato bodo pripravili poseben program skrajševanja čakalnih vrst, zagotovili potrebna sredstva in uporabili vse razpoložljive resurse po kaskadnem sistemu. ""Absolutno prednost ima javno zdravstvo, sledijo koncesionarji, na koncu pa tudi zasebniki. Jasno bomo razmejili delo zdravnikov v javnem in zasebnem sektorju,"" pravijo in dodajajo, da sta za bolnike pomembna oba sektorja, vendar mora biti njuno delovanje transparentno, ločnica med njima pa jasna. Po njihovem mnenju bi moral biti koronski režim že zdavnaj ukinjen, ""ukvarjati se bomo morali z zaostanki, ki so zaradi tega režima nastali"".
SD: Mreža urgentnih centrov zastavljena ustrezno 
V SD pa menijo, da je mreža urgentnih centrov zastavljena ustrezno. Slovenija je majhna država, zato moramo zagotoviti urgentne prevoze, tudi s helikopterjem, kar je treba nujno urediti, pravijo. ""Ob upoštevanju potrebnih zaščitnih ukrepov ne sme biti izgovorov za to, da v javnem zdravstvu takoj ne odpravimo omejitev, povezanih z epidemijo. Dostopnost zdravstvenih storitev je naša najpomembnejša prioriteta,"" pojasnjujejo in obljubljajo, da bodo administrativno pomoč in komunikacijo z uporabniki takoj uredili z organizacijo telefonskega centra kot storitve, komplementarne eZdravju.
SDS: Danes ni več razloga za omejen dostop do osebnega zdravnika
V stranki SDS uvodoma pojasnjujejo, da so timom na primarni ravni zagotovili dodatna sredstva za administratorje, zato pričakujejo, da bodo vodstva zdravstvenih domov zagotovila stalno vstopno oziroma kontaktno točko, kjer bo ves čas delovanja ambulant možen telefonski in osebni stik z informatorjem, ki bo urejal naročanje in informiranje pacientov. ""Varuhinja pacientovih pravic je izpostavila, da se vrstijo pritožbe zaradi neodzivnosti v nekaterih zdravstvenih domovih, medtem ko so koncesionarji zelo odzivni za svoje paciente,"" pojasnjujejo v SDS in dodajajo, da danes ni več razloga za omejen dostop do osebnega zdravnika, saj je covid postal endemična oblika bolezni, s katero bomo morali znati živeti. 
V SDS tudi izpostavljajo, da urgentni dostop za bolnike ni bil omejen ves čas epidemije. V tem času je ZZZS namreč omogočil več komunikacije po elektronski pošti, kar velja ohraniti za naročanje, nikakor pa ""ni primerno 'ordiniranje preko mailov', zato bomo poskrbeli, da bodo splošne ambulante dostopne"". Na ministrstvu za zdravje trenutno pripravljajo prenovo nujne medicinske pomoči s pričetkom gradnje satelitskih urgentnih centrov po Sloveniji, s čimer bodo  mrežo urgentnih centrov pri bolnišnicah dopolnili s satelitskimi urgentnimi centri pri zdravstvenih domovih. Kot pojasnjujejo, bo vzpostavljena mreža urgentnih centrov in satelitskih urgentnih centrov na razdalji 20–25 km na celotnem ozemlju Slovenije. ""Zagotovili bomo delovanje obeh dispečerskih centrov ter posodobili 12-urno in 24-urno zdravstveno varstvo. Uredili bomo tudi sistem prvih posredovalcev, ki danes sloni na povsem volonterskem delu, avtomatski defibrilatorji po Sloveniji pa so v veliki večini nabavljeni z zasebnimi sredstvi,"" še dodajajo v SDS.
"
https://www.24ur.com/novice/slovenija/kaj-pesti-slovenskega-ekoloskega-kmeta-in-kaj-bi-naredile-stranke.html,Ekološko kmetijstvo mrtva črka na papirju? Večina strank brez konkretnih zavez,"Ob pridelavi visoko kakovostne in varne hrane ekološko kmetijstvo pomeni trajnostno gospodarjenje z naravnimi viri in uveljavljanje načela dobrobiti živali, je zapisano na straneh slovenskega kmetijskega ministrstva. Odločevalci naj  bi se glede na zapisano zavedali pomena ekološkega kmetijstva, a stanje na terenu kaže, da gre še vedno za zgolj mrtve črke na papirju. Stranke smo vprašali, kako bi se soočile s to problematiko. V Zvezi društev ekoloških kmetov Slovenije si želijo več posluha za ekološko kmetovanje, ki je v Sloveniji slabo izkoriščena priložnost, ki bi pripomogla k naslavljanju tako okoljskih kot zdravstvenih izzivov države. Obljube političnih strank pred volitvami komentirajo z besedami, da je za zdaj veliko navajanja, kaj vse je treba postoriti, konkretnih nalog in zavez pa večinoma žal ni. ","Večina velikih akterjev ekoloških pridelkov še ni zapopadla kot pomembno tržno priložnost – če že, bolj kot dvig ugleda z minimalno ponudbo, ugotavlja dr. Martina Bavec s katedre za ekološko kmetijstvo mariborske fakultete za kmetijstvo in biosistemske vede. Odločevalci v Sloveniji – ne le politiki v parlamentu, ampak tudi številni ljudje iz kmetijske stroke ali predstavnikov kmetov – namreč še vedno večinoma niso spoznali, da je ekološko kmetijstvo lahko pomemben del rešitve številnih problemov, povezanih s kmetijskimi onesnaženji v okolju in da ima lahko velik potencial z dodano vrednostjo za podeželska območja ter lahko pomembno prispeva tudi k zdravju ljudi ob prehranjevanju z ekološkimi živili: ""To je v resnici edini resnično trajnosten kmetijski pridelovalni sistem, ki zaradi vzpostavljene stroge dodatne kontrole in certificiranja lahko ponudi najvišja jamstva tudi notranje kakovosti živil za potrošnike,"" poudarja. 
Od prvega obdobja razvoja kontroliranega/certificiranega ekološkega kmetijstva od leta 1998 se prav v tem omenjenem obdobju in še zlasti po letu 2015 nihče od sicer pristojnih kmetijskih organizacij, med njimi tudi KGZS, in nevladnih organizacij ne ukvarja z načrtnim in sistematičnim delom ter pomočjo kmetijam za preusmeritev v ekološko pridelavo, je kritična dr. Martina Bavec. Kot izpostavlja, lahko v trenutni finančni perspektivi po letu 2015 konvencionalna pridelava z uporabo vse kemije pridobi na hektar višje subvencije kot ekološka, kar ni spodbudno za širitev ekološke pridelave. 
Število okoljsko in zdravstveno ozaveščenih potrošnikov, ki iščejo lokalno eko pridelano hrano tudi v Sloveniji, hitro narašča, a trenutna proizvodnja ne sledi povpraševanju. Za naše kmetovalce je to slabo izkoriščena priložnost, poudarjajo v Zvezi društev ekoloških kmetov Slovenije (ZDEKS). Ekološko kmetijstvo ni butično, temveč resno in visoko strokovno kmetijstvo, ki lahko prehrani prebivalstvo. Za to pa je potrebna enakovredna strokovna, pravna, finančna in razvojno-raziskovalna podpora ob ustreznem upoštevanju (finančnih) koristi za okolje, narave, pridelovalnih območij in zdravja porabnikov, so prepričani. 
Lokalno pomeni vse, kar je pridelano in predelano pri nas, pri čemer ni nujno, da je surovina pridelana v Sloveniji in je lahko tudi zelo intenzivno (npr. baterijska reja kokoši nesnic v kletkah, intenzivna prireja perutnine, gensko spremenjena krma, hidroponska pridelava paradižnika, raba glifosata v vinogradih, sadovnjakih ...) ali pa tudi bolj tradicionalno z manj vložki. Res pa je, da v mnogih državah v EU uporabljajo bistveno več agrokemikalij kot v Sloveniji, pojasnjuje dr. Bavčeva. Ekološka pridelava pa je določena z enotno zakonodajo v EU in dodatnimi kontrolami. Idealno je, da se prehranjujemo z ekološko lokalno pridelavo, svetuje. 
Od leta 2012 do leta 2020 se je površina kmetijskih površin, namenjenih ekološkemu kmetovanju, pri nas povečala za manj kot polovico. Ministri za kmetijstvo EU so podprli akcijski načrt za razvoj ekološke pridelave, po katerem bi se do leta 2030 na vsaj 25 odstotkih kmetijskih zemljišč izvajalo ekološko kmetovanje. V Sloveniji smo daleč od tega cilja. Vsa kmetijska gospodarstva v sistemu kontrole ekološkega kmetovanja (3.689) so v letu 2020 predstavljala 5,4 odstotka vseh kmetijskih gospodarstev, tista s statusom ’ekološki’ (teh je bilo 3.358) pa 4,9 odstotka vseh, ugotavlja Statistični urad Slovenije. Ekološka kmetijska zemljišča v uporabi (certificirana) so se v letu 2020 (45.787 ha) glede na leto 2019 (44.455 ha) sicer povečala za 1.332 hektarjev (ali za tri odstotke). 
Kaj najbolj pesti slovenske ekološke kmete in zakaj teh pri nas ni več? 
Število kmetij, vključenih v ekološko kmetovanje, je rastlo in padalo, pa izpostavijo v Kmetijsko gozdarski zbornici Slovenije (KGZ). Kot ugotavljajo, so se izstopi iz ekološkega kmetovanja dogajali predvsem ob zaključku programskih obdobij Skupne kmetijske politike (SKP), kar pomeni, da je velik razlog majhnega deleža ekoloških kmetij v zahtevni administraciji. Trenutno so za ekološke pridelovalce največje ovire zakonodaja, ki je zahtevna in kmetu nalaga veliko dodatne papirologije, prenizke spodbude od države in neurejene razmere na trgu, naštevajo v KGZ. 
Seveda oviro predstavljajo tudi naravne danosti, kmetije v Sloveniji so razdrobljene, imamo velik delež majhnih kmetij, kmetij, ki so na območjih, kjer je kmetovanje oteženo. Tudi vremenske razmere v zadnjih letih do kmetov niso nič kaj prijazne. Vse to vpliva na odločitev kmeta za vstop v ekološko kmetovanje, kjer je poleg vseh ostalih težav pričakovati še težave pri nakupu ustreznih semen, živali, krme za živali, gnojil, ustreznih sredstev za obravnavo rastlin ... Tudi izvajanje predelave (mletje žita ...), klanja in ostalega ni tako utečeno kot pri klasičnem načinu kmetovanja, pravijo v KGZS. 
Eno izmed pomembnih nesorazmerij je še, da je od vseh kmetijskih površin pod ekološkim kmetovanjem več kot 80 odstotkov travinja. In drugo, da je iz teh površin pod travinjem zelo malo ekoloških izdelkov, ki bi bili na voljo potrošnikom. Tako ugotavljajo, da sta poleg počasnega povečevanja deleža ekološkega kmetovanja tako površin kot kmetij in zahtevne administracije problem tudi trženje in sledljivost, saj veliko proizvodov z ekoloških kmetij konča kot konvencionalni proizvod.
Kot opozori dr. Bavčeva, je kar okoli 300 hribovskih ekoloških kmetij izstopilo prav po letu 2015, ko so na MKGP politično nerazumno znižali višino subvencij za ekološko travinje in v prvi fazi trenutnega Programa razvoja podeželja tudi niso podprli malih kmetij in so to vnesli kasneje – ravno malo pred prejšnjimi volitvami, dodaja. 
Kot izpostavljajo v ZDEKS, je tovrstno kmetovanje bistveno bolj zahtevno, zato je potrebnega več znanja, volje, iznajdljivosti in tudi poguma, da se podaš v Sloveniji dokaj nepriljubljeno vejo kmetijstva. Med največjimi problemi izpostavijo še veliko pomanjkanje znanja, premalo ustrezno izobraženih svetovalcev in premalo promocije za ekološko kmetovanje, ekološko pridelane in predelane produkte. 
Kakšne so možne rešitve, ki bi jim morale prisluhniti stranke? 
Samo intenzivno delo na terenu s korektnim informiranjem, izdelavo preusmeritvenega načrta, vključno z ekonomskimi kazalniki, vizijo in zagotovitvijo prodaje ekoloških pridelkov po primernih odkupnih cenah, je lahko rešitev za večje število ekoloških kmetij, je prepričana dr. Martina Bavec. 
Za hitro povečanje površin pod ekološko pridelavo pa je nujno sprejeti odločitev, da se morajo vsa kmetijska zemljišča v državni lasti, ki jih danes zakupujejo in obdelujejo najbolj intenzivna kmetijska gospodarstva, vsaj na najožjem vodovarstvenem območju obdelovati ekološko, saj na teh območjih že po 48 urah po uporabi lahko različne agrokemikalije in gnojevka pridejo do podtalnice, izpostavlja. 
Kot še dodaja, imajo obstoječe tržno naravnane ekološke kmetije problem pri povečevanju zemljišč za ekološko obdelavo, zato bi bil z lahkoto realiziran ukrep prednostnega zakupa zemljišč v državni lasti za tiste, ki jih bodo ekološko obdelovali, ohranjali in dvigali njihovo rodovitnost in zmanjševali negativne vplive kmetijstva na okolje. Poleg tega je izjemnega pomena višje točkovanje in še zlasti višji delež sofinanciranja investicij/projektov s področja ekološkega kmetijstva, svetuje dr. Bavec. 
Kot poudarja Uroš Brankovič iz ZDEKS, je nujen prehod na večjo rastlinsko pridelavo za ljudi na ravninskih kmetijskih zemljiščih z večjo rodovitnostjo. Potrebna je tudi jasna promocija različnih tipov pridelane hrane, ne pa da je vse skupaj zmešano v promocijo lokalne hrane, poudarja. 
Da je problem tudi odkup javnih zavodov, kjer se prepogosto enači lokalno in izbrano kakovost z ekološkimi pridelki, kar pa seveda ni enako, ugotavljajo tudi na KGZ. Da bi se ponudba in prodaja slovenskih ekoloških proizvodov povečala, je treba namreč ustvariti trg, kjer bi bila prisotna konstantna ponudba in odkup, poudarjajo na KGZ. Pri ustvarjanju trga za ekološke pridelke pa je pomembno, da vsi ločimo izraze lokalno, izbrana kakovost in ekološko. Potrošnika je treba ozaveščati o pomenu ekološkega kmetijstva in vsak posameznik mora sprejeti odločitev o svoji prihodnosti. 
Tisto, kar bi dalo kmetom največ želje in poguma za preusmeritev v ekološko kmetovanje, je ravno povpraševanje po pridelkih in izdelkih iz ekološke pridelave, zagotovljeno mesto na trgu in povezanost med kmeti, da bi si to mesto lahko zagotovili in tudi ohranjali, so prepričani. 
Za doseganje rasti števila ekoloških kmetij v Sloveniji pa moramo poskrbeti za učinkovito povezovanje ekoloških kmetov in jim na ta način omogočiti boljšo prisotnost na trgu, še nekaj rešitev nanizajo v KGZ. 
Kako komentirajo predvolilne obljube strank? 
Stranke smo zato vprašali, kaj bodo storile, da bodo povečale delež ekološkega kmetijstva in ohranile manjše kmetije, ki tudi prispevajo k ohranjanju slovenske krajine? V katere konkretne kmetijske projekte bodo vlagale sredstva in koliko (konkreten znesek)? Koliko v oglaševanje lokalnih pridelkov? Kaj bodo storile za promocijo delovnih mest v kmetijstvu? Kljub vprašanju o konkretnih zneskih večina strank o konkretnih zneskih, ki bi jih namenile za reševanje tega problema, ni odgovorila. 
Kot ugotavljajo v ZDEKS, kjer so tudi sami pozvali stranke k zagotovilu, da se bo naslednja oblast dejansko ukvarjala z ekološkim kmetovanjem, so odzivi različni: ""Veliko je navajanja, kaj vse je treba postoriti, konkretnih nalog, zavez pa žal ni."" Izpostavili so Levico, ki se je po njihovem najbolj konkretno odzvala na vprašanja. Uroš Brankovič iz ZDEKS pri vseh strankah opaža veliko zavzetost za prehransko varnost, a pri številnih tudi mešanje med izrecno lokalno ekološko in celotno lokalno pridelavo. Seveda so za čim več lokalne pridelave in samooskrbo, tudi iz določenih shem kakovosti, a ob tem je enako nujno doseganje vsaj zastavljenih 25 odstotkov kmetijskih zemljišč za lokalno ekološko hrano, poudarja. Dodaja, da je pomembno, da se delež eko kmetijstva veliko močneje razširi v regijah z najboljšimi pogoji za obdelavo: ""Pričakujemo da se bo taka močna podpora strank odrazila tudi v jasnih in glasnih ter čim bolj javno odmevnih izrazih podpore ministrov in predsednika vlade, predsednika države in drugih visokih javnih predstavnikov – ne le za slovensko hrano, ampak tudi čim večkrat za slovensko ekološko hrano. Doslej tega skoraj ni bilo oz. samo na dogodkih, ki so bili izrecno namenjeni ekološkemu kmetijstvu.""
Kot poudarja, je pomembno zaustaviti izgubljanje oziroma uničevanje vseh kmetijskih zemljišč, predvsem najbolj rodovitnih ravninskih zemljišč: ""Politikov so polna usta tega cilja oz. prizadevanj, vseeno pa je bilo tudi v zadnjih 10 letih izgubljenih zemljišč v obsegu polovice površine Mestne občine Ljubljana."" Nadomeščanje pozidave najboljših zemljišč z nadomestnimi kmetijskimi zemljišči je več ali manj pesek v oči, enako pa tudi obeti po krčenju gozdov. Enako kot kmetijska zemljišča v nižini so ogroženi oziroma redki tudi nižinski gozdovi. Rešitev je večja izraba degradiranih območij, npr. nekdanjih industrijskih con, ocenjuje.  ""Stranke na veliko obljubljajo investiranje v razvoj kmetijstva, njegovo digitalizacijo, finančne subvencije za pridelovalce, več zakonskih možnosti za spodbujanje rabe slovenske hrane, npr. v javnih zavodih,"" a kot poudarja, brez kakovostnih kmetijskih zemljišč to ne bo šlo. 
Poudariti je treba tudi velik pomen ekološkega kmetijstva pri pridelavi v razmerah podnebnih razmer, predvsem suš in le investicije v oroševanje, namakanje, zaščitne mreže tega ne bodo rešile, pomembno je tudi, da so tla v ekološki pridelavi zaradi več organskih snovi bolj odporne na sušo, še izpostavi. Kot dodaja, si želijo tudi vsestranske podpore ekološkemu kmetijstvu v deležu od celotnega kmetijstva, to je 25 odstotkov. To pa ne pomeni le direktnih finančnih subvencij, ampak tak delež tudi pri kmetijskih svetovalcih, da so ti le ekološki in ne mešani, pri kmetijskih raziskavah in inovacijah, pri semenarstvu, pri promocijskih aktivnostih, pri celotnem agroživilskem sektorju od njive in živilske industrije do strokovne podpore, raziskav in razvoja do trženja, ozaveščanja in vzgoje. 
V KGZ odgovore strank komentirajo z besedami, da je sicer lepo, da stranke razmišljajo tudi o kmetijstvu, saj je to pomemben del rešitve za zagotavljanje prehranske varnosti, vendar bo bolj pomembno to, kar bo zapisano v koalicijski pogodbi.
Odgovori strank: 
Gibanje Svoboda
 V Gibanju Svoboda odgovarjajo, da bodo spodbujali trajnostno in ekološko kmetovanje ter ekoturizem in uporabo novih tehnologij na kmetijah. Ekološko kmetovanje bi spodbujali  z višjimi podporami. Slovensko kmetijstvo mora biti okolju prijazno, raba naravnih virov ne sme imeti škodljivih posledic za okolje, kmetijstvo potrebuje nove tehnologije z namenom zmanjšanja uporabe fitofarmacevtskih sredstev, rabe gnojil in vode, so prepričani. Treba je okrepiti nadzor nad uporabo fitofarmacevtskih sredstev. Brez čebel ni opraševanja, ni hrane in ni življenja. Uvedli bi dodatne podpore za površine, kjer se gojijo medovite rastline. 
Levica
Levica se bo, kot odgovarjajo, zavzemala, da načrt za ekološko kmetijstvo ne bo zgolj črka na papirju: Izvedli bomo vse potrebne aktivnosti za dosego cilja povečanja deleža ekoloških kmetijskih površin do 25 % do leta 2030, obljubljajo. Modernizacija in digitalizacija v kmetijstvu naj služita hitrejšemu prehodu v ekološko pridelavo in izboljšanju (produktivnosti in učinkovitosti) ekološko sprejemljivih praks. Pri oblikovanju prihodnje kmetijske politike se bodo zavzeli za postopno nadomeščanje hektarskih izplačil osnovnih dohodkovnih podpor z izplačili glede na ekvivalent vloženega dela. 
Če želimo povečati obseg okoljsko sprejemljivih praks, z namenom izboljšanja stanja okolja in pridelave zdrave hrane, ki praviloma zahtevajo več mehanske in ročne obdelave, moramo podpreti delo, ne hektarjev, so prepričani v Levici. Uvedli bi načrtovanja pridelave hrane prek naročil javnih zavodov, kjer bi s povečevanjem obveznega deleža nabave lokalno pridelane hrane in večletnimi plani načrtovanih zagotovljenih odkupov vzpostavili stabilno in predvidljivo okolje za lokalne prebivalce. Poleg tega bodo uvedli finančne in organizacijske spodbude za plansko združevanj proizvodnih moči malih kmetov, kjer bi z združevanjem v zadružne oblike povezovanja izboljševali potencial obdelovalnih površin in dostopnost ter uporabnost produkcijskih sredstev malih kmetij. Prekinili bi z oglaševanjem mesnih in mlečnih izdelkov in namesto tega sredstva raje namenili promociji uživanja rastlinske hrane in podpori shem kakovosti, ki dejansko prispevajo h krepitvi lokalnega porekla, kakovosti in zmanjševanju negativnih vplivov na okolje.
 LMŠ
V LMŠ bi s finančnimi spodbudami, subvencijami, ozaveščanjem in konkretnimi projekti, usmerjenimi v ekološko kmetijstvo, kot pravijo, počasi, a zanesljivo povečevali delež ekološkega kmetovanja. Hkrati bi spodbujali javne ustanove, da postanejo neposredni porabnik ekološko pridelanih kmetijskih izdelkov. Temu bi namenili dodatna finančna sredstva – kolikšna, pa bodo ocenili po tem, ko naredijo temeljito analizo predvidenih sredstev in zmožnosti njihove porabe v praksi.
 NSi
 V Nsi bi dopolnili obstoječe smernice za zdravo prehranjevanje tako, da bodo jasno zapisali, da je sezonska in lokalno pridelana hrana bolj kakovostna in zdrava, zaradi česar ima pozitiven učinek na zdravje in počutje ljudi. Pri javnih naročilih bodo predlagali poenostavitev postopka nabave sezonske, lokalno in ekološko pridelane hrane. Prizadevali si bodo za učinkovito kontrolo masnih tokov in s tem porekla hrane. Izziv bo izvedba informatizacije področja varne hrane, tako da bodo vse informacije o rezultatih nadzora varnosti in kakovosti hrane dostopne potrošniku.
Povečali bodo sredstva na ukrepih za prenosnike in za mlade prevzemnike kmetij. Kmetje potrebujejo primeren dohodkovni položaj, pravijo, zato bodo predlagali oprostitev dohodnine kmetom iz dohodka kmetijske dejavnosti na vseh OMD območjih in ukinitev prispevka za zdravstveno zavarovanje iz naslova dopolnilnih dejavnosti na kmetiji. Za lastnike kmetij, ki imajo zelo težke obdelovalne pogoje in so oddaljeni od mestnih središč, bodo predlagali višje podpore, s čimer bi, kot pravijo, zagotavljali poseljenost in obdelanost podeželja. Treba je zagotoviti učinkovito in aktivno upravljanje s populacijo divjadi in velikih zveri. Kmetje pa za škodo potrebujejo hitro in primerno odškodnino. Stalež velikih zveri in navadnega jelena je treba vrniti v stanje izpred tridesetih let, še pravijo. Nujna je tudi promocija poklica kmeta že v vrtcih, šolah in širši javnosti, da se čim več mladih odloči za ta poklic, dodajajo. 
Povežimo Slovenijo
 V Povežimo Slovenijo pravijo, da je velik izziv, kako v ekološko kmetijstvo privabiti nove kmetije, saj je delež kmetij v preusmeritvi leta 2010 znašal 36,5 odstotka in v letu 2020 le še 9 odstotkov. Za Povežimo Slovenijo je ključno, da dosežemo višji delež ekoloških kmetij (trenutno 5,4 odstotka) in vsaj 25 certificiranih obratov javne prehrane (trenutno 14 obratov). Preko 300 milijonov evrov, ki se letno porabijo za prehrano v vrtcih, šolah, bolnišnicah, drugih javnih zavodih, v vojski in drugih državnih ustanovah, naj se prednostno nameni v Sloveniji pridelani hrani, so poudarili. Znotraj skupne kmetijske politike je za Slovenijo na voljo 1.778.332.768 evrov. Na ravni EU je trenutno približno 1,8 odstotka (7,5 milijarde evrov) sredstev skupne kmetijske politike namenjenih podpori za ekološko kmetovanje. Temu trendu mora slediti tudi Slovenija, so prepričani. Nujno je, da spodbujamo projekte, ki ustvarjajo višjo dodano vrednost. Če bomo nadaljevali s koraki davčnih razbremenitev in debirokratizacije, hkrati pa zagotovili zeleni in digitalni prehod, bo naše gospodarstvo delalo še bolje. Promocija delovnih mest v kmetijstvu mora slediti tej logiki, saj je dolgoročno vzdržno kmetijstvo predvsem gospodarstvo s potencialno veliko dodano vrednostjo in strateškega pomena za Slovenijo ter njeno samooskrbo, so prepričani. 
SAB 
V SAB-u bodo največjo pozornost posvečali projektom, povezanim s krepitvijo samooskrbe in lokalne ter ekološke pridelave živil. Slovenija mora postati prehransko in energetsko neodvisna in samozadostna, menijo tudi oni. Njihovi ukrepi bodo ciljno usmerjeni v doseganje naslednjih konkretnih ciljev: lastno proizvodnjo hrane moramo s spodbudami dvigniti nad 80 odstotkov samooskrbe pri zelenjavi, sadju in žitih, pri čemer mora biti vsaj 30 odstotkov teh živil ekološko pridelanih, pri mesu in mlečnih izdelkih pa je treba doseči 100-odstotno samooskrbo.
SD
V SD bi se povečanja deleža ekološkega kmetijstva lotili s spodbudami za krepitev strateškega povezovanja v kmetijstvu in živilstvu za doseganje konkurenčnosti, okoljske trajnosti in s transformacijo sektorja v sodobno verigo vrednosti z močno izpostavljenimi ekonomskimi, socialnimi in ekološkimi učinki. 
Ohranitev manjših kmetij bi se lotili tako, da bi območja s težjimi pogoji za pridelavo, kot so hribovska, gorska, kraška, strma, razdrobljena in obmejna območja, podpirali s posebnimi ukrepi, da lahko vzdržijo konkurenco s pridelovalci v ugodnejših razmerah, predvsem pa jih spodbujati, da še vedno pridelujejo hrano zase, viške pa prodajajo in tudi s tem ohranjajo kmetijsko krajino živo. Te kmetije prispevajo k samooskrbi z mlekom in mesom, ohranjanju obdelanosti, poseljenosti ter biotski raznovrstnosti. Vzpostavili bi prijaznejšo davčno zakonodajo za kmetije do 20 hektarjev, ki poleg osnovne dejavnosti izvajajo gospodarske dejavnosti lokalne oskrbe, turizma in gostinstva in/ali gozdarsko predelovalno dejavnost (pavšalna obdavčitev). 
Prizadevali si bodo, da bo obmejna kmetijska zemljišča, ki ležijo v 15 km pasu državne meje ter so v prodaji in objavljena na oglasni deski, odkupil Sklad kmetijskih zemljišč in gozdov po primerljivih cenah v EU, obljubljajo. 
Investicije v kmetijske projekte:
Tukaj je naloga država razvijati naložbe v infrastrukturo in programe. V skladu s cilji kmetijske politike (višja dodana vrednost in doseganje samozadostnosti) je treba to podpreti tudi z naložbami, na eni strani v večjo odpornost kmetijstva ne vremenske pojave, na drugi strani pa s podporo prehodu kmetijstva v doseganje večje stopnje preskrbljenosti in hkrati višje dodane vrednosti.
Glede oglaševanja lokalnih pridelkov si bodo prizadevali, da bo v javnih zavodih vsaj 60 odstotkov lokalnih živil (meso, sadje, zelenjava, ribe, drugo) in večji delež živil s shemo višje kakovosti. Preučili bodo možnosti vzpostavitve enotnega sistema za uporabo lokalno pridelane hrane v vrtcih, šolah in bolnišnicah. Promocije delovnih mest v kmetijstvu bi se lotili s spodbujanjem ustanovitve “fair trade” trgovin v vseh večjih mestih po Sloveniji s hkratnim subvencioniranjem profitnih najemnin za te trgovine.
Promocija in spodbujanje poklicev s področja kmetijstva, gozdarstva, živilstva, ribištva, samooskrbe, trajnosti in varovanja okolja. Spodbujanje prenosa kmetij na mlade prevzemnike. Preoblikovanje zdajšnje sheme, da bi bilo več prevzemov mladih kmetov, ob sočasnem zavarovanju starejših kmetov, ki predajajo upravljanje kmetij mlajšim rodovom, so še dodali. 
SDS
V SDS se zavzemajo za čim večjo pridelavo lokalne ekološke hrane, ki od njive do krožnika potuje najkrajši čas. Zaradi kratke poti je hrani zagotovljena svežina, višja hranilna vrednost in s tem kakovost živil, zaradi česa ima tovrstna hrana višjo dodano vrednost in manjši vpliv na okolje. 
Politika daje podlago za javna naročila (preko 120 milijonov evrov), predlaga ukrepe, kot je npr. prodaja v javnih zavodih kot del nacionalnega prehranskega programa, v šolah kot del kurikuluma, osveščanje potrošnikov, spodbuja ukrepe, kot so neposredna dobava s kmetije (zadruge) na dom, povezovanje potrošnika in pridelovalca ter seveda ustvarja ugodne pogoje za kmete, da čim več hrane pridelajo na tak način. Skratka, potrebni so zakonska regulativa in tehnične rešitve, kot je na primer vpeljava dopolnil v npr. šolski kurikulum – Spoznavajmo okuse Slovenije (vezano na slovensko hrano).Vse to vpliva na prepoznavnost in ugled kmetijskega poklica, ki je zagotovo poklic prihodnosti. Glavni fokus pri kmetijstvu bi moral biti, poleg dviga samooskrbe, spodbujanje in financiranje tehnologij oz. ukrepov, ki pomagajo obvladovati negativne vremenske vplive (oroševanje, namakalni sistemi, protitočna zaščita ...).
"
https://www.24ur.com/novice/volitve/gibanje-svoboda-o-resevanju-zdravstva-prioriteta-bo-skrajsanje-cakalnih-dob.html,Gibanje Svoboda o reševanju zdravstva: 'Prioriteta bo skrajšanje čakalnih dob',"Na vrhuncu predvolilne kampanje je tudi javnomnenjska favoritka Gibanje Svoboda. V Cankarjevem domu so z več zdravstvenimi strokovnjaki razpravljali o tegobah in rešitvah slovenskega zdravstvenega sistema. Okroglo mizo je povezoval ortoped Danijel Bešič Loredan, Golobov kandidat za ministrski položaj, niti prek videopovezave pa ni bilo s koronavirusom okuženega predsednika stranke Roberta Goloba.","
Kot so poročali v oddaji 24UR, pri predsedniku stranke Gibanje Svoboda Robertu Golobu, ki se mu je danes zdravstveno stanje nekoliko poslabšalo, pravijo, da ne gre za hendikep, da je pa situacija res nekoliko nenavadna. Kampanjo bodo do konca pripeljali brez njegove prisotnosti, vse kaže, da ga tudi v štabu v nedeljo ne bo. 
No, kritični do trenutnega ""kaosa"" v slovenskem zdravstvu, kot so nekateri ocenjevali, pa so bili v Cankarjevem domu različni zdravstveni strokovnjaki, tudi kirurg Erik Brecelj in ortoped Danijel Bešič Loredan, ki računa na ministrski položaj. V razpravi ga je pri tem podprl nekdanji zdravstveni minister Dorjan Marušič, ki je sicer ocenil, ""da živimo v skorumpirani državi in bi bilo utopično si predstavljati, da bo korupcija v zdravstvu nična"", da bi pa dobili dovolj vetra v jadra, če bi jo v štartu uspeli zmanjšati vsaj za 25 odstotkov.
Kot so v stranki sicer poudarili, se bodo osredotočili na izhodno strategijo za covid in celovito zdravstveno reformo, pri čemer si želijo poiskati dolgoročne rešitve, ki bodo družbo ohranjale svobodno. Prvi as v rokavu pa bo, napovedujejo, interventni zakon za takojšnje skrajšanje čakalnih dob.
Kakšne rešitve še predlagajo?
Med kratkoročnimi ukrepi bi po besedah specialistke interne medicine Mirte Koželj v Gibanju Svoboda finančno nagradili družinske zdravnike, ki presegajo glavarinske količnike. Ambulante družinske medicine bi razbremenili administrativnega dela in izboljšali informacijski sistem. Med dolgoročnimi rešitvami je naštela povečanje vpisa na obe medicinski fakulteti in preprečevanje odhodov zaposlenih iz zdravstva.
Po oceni zdravnika in nekdanjega ministra za zdravje Dorijana Marušiča zdravstveni delavci v Sloveniji delajo dobro, težava pa je, ker zaradi vse daljših čakalnih vrst številni izrazito dolgo čakajo na obravnavo.
Sam se med drugim zavzema za uvedbo boljšega nadzora nad javnimi zdravstveni zavodi. Po njegovih besedah je v svete zdravstvenih zavodov pogosto ""preslikana politika"", ki bi jo morali umakniti iz zdravstva, nad delom zavodov pa bi morali bdeti nadzorniki.
S tem se je strinjal tudi kirurg Erik Brecelj, ki je poudaril pomen boljše organizacije zdravstvenih zavodov. Po njegovi oceni je mogoče veliko težav v zdravstvu rešiti z majhnimi rešitvami, med njimi s spodbujanjem večjega medsebojnega spoštovanja med zdravstvenimi delavci in boljšimi delovnimi pogoji.
Medicinska sestra Aleksandra Lah Topolšek rešitve vidi v takojšnji ureditvi plačnega sistema v zdravstveni negi in zaposlovanje dodatnega kadra. Prav tako je predlagala uvedbo posebnega direktorata na ministrstvu za zdravje, ki bi skrbel za področje zdravstvene nege.
Rade Pribaković Brinovec z Nacionalnega inštituta za javno zdravje je opozoril na povečanje duševnih stisk v času epidemije covida-19. Kot rešitev je med drugim navedel ureditev področja specializacij kliničnih psihologov, ki jih je šele pred kratkim deloma pričela financirati država.
Epidemije se je dotaknila tudi virologinja Metka Paragi. Po njenih besedah je do slabih rezultatov vodenja epidemije prišlo zaradi vmešavanja politike v delo stroke. Poudarila je pomen cepljenja proti covidu-19 in drugim boleznim, a ob tem zavzela stališče, da mora biti cepljenje prostovoljno.
"
https://www.24ur.com/novice/slovenija/bodo-ljudje-in-podjetja-delezni-pomoci-zaradi-visokih-cen-energentov-in-surovin.html,Bodo ljudje in podjetja deležni pomoči zaradi visokih cen energentov in surovin?,"Tanja Fajon je edina, ki je predstavila celovit načrt za ukrepanje zaradi zaostrenih gospodarskih razmer. ""Upati moramo na najboljše, a pripravljeni moramo biti na najslabše,"" pravi predsednica Socialnih demokratov, ki je predstavila akcijski načrt SD z vrsto ukrepov, da se Slovenija zaščiti pred posledicami vojne v Ukrajini.","“Vsak dan sem med ljudmi. Pogovarjam se s starejšimi, ki jih skrbi, kako bodo plačali stroške ogrevanja v naslednji sezoni. Pogovarjam se z družinami, ki vidijo, kako rastejo cene hrane in bencina. Pogovarjam se z obrtniki in podjetniki, ki so soočeni z visoko rastjo cen surovin in veliko negotovostjo,” neugodne okoliščine in visoko inflacijo (ogrevanje se je podražilo za 52 %, hrana z 7 % in bencin za 50 %) opiše Tanja Fajon.
Pozorna je na opozorila domačih in tujih ekonomistov, ki opozarjajo pred dolgotrajno krizo zaradi visoke inflacije, težav z dobavami surovin in dobrin. Sredi teh okoliščin pa zaradi politike sedanje vlade Slovenija ni v dobri kondiciji.
Zato so strokovni svet SD pripravili akcijski načrt s ključnimi vprašanji: kako se bo Slovenija oskrbela z energenti, s surovinami, s hrano in denarjem.
Določitev najvišjih možnih cen elektrike
Socialni demokrati zagovarjajo začasno regulacijo trga električne energije z določitvijo najvišjih dovoljenih cen ter ponovno regulacijo trga s pogonskimi gorivi. Poudarjajo, da je treba uporabiti mehanizme iz Zakona o nadzoru cen, da se stabilizirajo cene energentov in električne energije. Korak k temu je tudi zamrznitev DDV na energijo in pogonska goriva ter začasno drseče znižanje trošarin.
Pomoč podjetjem pri nabavi surovin
Zaradi ozkih grl v dobavnih verigah se številna podjetja soočajo s pomanjkanjem surovin, ki so se močno podražile. Da bi podjetjem pomagali k večji odpornosti in lažji prilagoditvi na nove razmere in ohranili proizvodnjo, poslovanje in delovna mesta, Socialni demokrati načrtujejo reševalni paket za pomoč gospodarstvu v vrednosti 1,5 milijarde evrov. Pri tem imajo zastavljen enostaven sistem, da se ne ponovijo birokratski zapleti v času epidemij, ko si je država izmišljala nesmiselne kriterije in zahtevala vračanje pomoči.
Za mikro in mala podjetja načrtujejo brezobrestni kredit s poroštvom države preko državne spletne strani z nakazilom v dveh dneh in dobo vračanja do 5 let, medtem ko bi srednja in velika podjetja brezobrestna posojila prejela do višine 10 % letnega prometa z 80-% poroštvom države. Za izboljšanje likvidnosti podjetij predvidevajo možnost preložitve plačila DDV za dobo enega leta.
Nadzor cen tudi v celotni prehranski verigi
Ukrajina je pomembna izvoznica hrane in prehranskih surovin, zaradi česar so nekatere države že omejile ali prepovedale izvoz hrane. Socialni demokrati predlagajo nadzor cen v celotni prehranski verigi, saj je v kriznih razmerah vedno nevarnost, da se bodo hkrati s surovinami povečale tudi marže in tako izdelek še podražile.
Prav tako je po mnenju SD nujno spremljanje strateških surovin, ki jih potrebujejo kmetje, kot so energenti, umetna gnojila in semena. Ob hudi rasti cen mora država cene subvencionirati.
Ob tem SD zagovarja prednostni odkup hrane, pridelane v Sloveniji, in omejitev izvoza. Zdaj je treba urgentno pristopiti tudi k maksimalni aktivaciji kmetijskih zemljišč.
Kako do denarja?
Zaostrene razmere bodo zahtevale denar. Zato SD predlaga interventne ukrepe za zagotovitev likvidnosti države v naslednjih 24 mesecih v primeru bistvenega poslabšanja razmer na mednarodnih finančnih trgih. Nujna pa je drugačna naložbena politika, ki bo multiplicirala razvojna sredstva in pritegnila dodatne vire, denimo iz Evropske investicijske banke ter Evropske banke za obnovo in razvoj. Skupaj z drugimi ukrepi želijo Socialni demokrati hitro povečati odpornost Slovenije, da bo lahko obvarovala ljudi in gospodarstvo pred posledicami vojne v Ukrajini in spremenjenih okoliščin v mednarodnem gospodarskem okolju.
SD najbolje pripravljena za vodenje Slovenije
Akcijski načrt je SD pripravila, ker hoče biti Tanja Fajon od prvega dne po volitvah pripravljena na sprejem potrebnih rešitev. S široko ekipo strokovnjakinj in strokovnjakov ter z načrtom velikih sprememb so Socialni demokrati po njenem prepričanju najbolje pripravljena izbira za vodenje Slovenije v zahtevnih časih.

Naročnik oglasa je SD.
"
https://www.24ur.com/novice/volitve/na-cetrtem-soocenju-o-gospodarstvu-placah-nepremicninah-in-davkih.html,Četrto soočenje v znamenju besednih dvobojev,"Na četrtem predvolilnem soočenju so na vprašanja Uroša Slaka odgovarjali vsi voditelji političnih strank, ki jim javnomnenjske raziskave napovedujejo največ glasov in možnost uvrstitve v državni zbor. Zaradi okužbe s koronavirusom je predsednik stranke Gibanje Svoboda Robert Golob sodeloval prek videopovezave. Gostje so spregovorili o gospodarskih temah, medtem pa so se zapletli v več besednih dvobojev.","Pred nami je odločilni teden pred volitvami, za zmago pa se po zadnjih javnomnenjskih raziskavah borita predsednik SDS Janeza Janše in predsednik Gibanja Svoboda Robert Golob. Oba sta sodelovala tudi na četrtem predvolilnem soočenju na naši televiziji, a je Golob zaradi okužbe z novim koronavirusom v soočenju tokrat sodeloval prek videopovezave.
V soočenju so sodelovali tudi voditelji drugih političnih strank: Tanja Fajon (SD), Luka Mesec (Levica), Marjan Šarec (LMŠ), Matej Tonin (NSi), Alenka Bratušek (SAB) in Zdravko Počivalšek (Povežimo Slovenijo). O sestavi vlade bodo namreč odločale tudi manjše politične stranke.
Zadnje javnomnenjske raziskave kažejo, da je stranka Gibanje Svoboda Roberta Goloba prehitela SDS. ""Če ne bi bil on, bi bil pač kdo drug,"" je komentiral šef SDS Janez Janša in pojasnil, da se od leta 2008 na volitvah vedno pojavi ""kakšen nov ali pa recikliran obraz"".  ""Če bi lahko odločal o tem in bi delal prioritetno listo, bi bil Golob zelo visoko,"" je dodal. Golobu je tudi zaželel čimprejšnje okrevanje.
Golob medtem meni, da so novi obrazi prežvečena tema. ""Sam nisem imel želje iti v politiko, a sem na koncu ugotovil, da ni nikogar drugega in da nimam druge izbire. Če želim, da bomo živeli v svobodni in odprti družbi, moram sprejeti za izziv,"" je dejal.
""Za NSi je prva prioriteta sestaviti desnosredinsko vlado, ki se je do zdaj izkazala za najboljše,"" je dejal Matej Tonin in dodal, da so po volitvah pripravljeni iti tudi v koalicijo z Golobom, le da na oblasti ne bo Levice. ""V interesu Slovenije je, da Levica ne pride v naslednjo vlado, saj je njihov program škodljiv,"" je prepričan. 
""Nocoj v oddaji nas je vsaj pet, s katerimi bi lahko sestavili vlado,"" je dejala Tanja Fajon ter naštela stranke koalicije KUL in Gibanje Svoboda.
O odhodu iz Gen-I-ja je Golob dejal, da je že februarja lani vedel, da bo sledila zamenjava, saj da jo je napovedal Bojan Požar. ""Potem so se člani blizu SDS ponudili, da bodo urgirali, vendar jim nisem verjel. Verjeli so, da v stranki SDS še vlada poštenje in da vladajo argumenti, s katerimi bi stranko prepričali, da dela napačne strani. Jaz jim nisem verjel in sem se pripravljal celo leto. Tako smo na sceno stopili pripravljeni,"" je dejal.
""Mi bomo sodelovali z vsemi, ki so pripravljeni gledati v prihodnost,"" je dejal Počivalšek. ""Upam, da nam bodo ljudje verjeli. Verjamem, da bodo volivke in volivci znali nagraditi tiste, ki gradimo,"" je dejal in poudaril, da so svoje uspehe večkrat tudi dokazali. ""Država je danes v najboljši kondiciji od osamosvojitve,"" je zatrdil. ""Kdor koli bo zmagal, bo potreboval partnerje,"" je medtem menil Šarec in izpostavil, da je nujno iti nazaj na ustavno pot, kjer bodo pravila za ministre in ""navadne"" državljane enaka. 
""SAB bo močen del levosredinske koalicije,"" je dejala Bratuškova in dodala, da bodo tudi glas upokojencev. Povedala je še, da so pogumna in zanesljiva ekipa, ki zna reševati težave. ""Tudi zdaj smo v velikih težavah, novo vlado čaka veliko dela. Mi se tega ne bojimo in dobro poznamo javne finance. Tako kot smo že, bomo tudi tokrat te stvari uredili,"" je jasna.
""Ko ste vrgli puško v koruzo, ko je bilo jasno, da bo tudi v Slovenijo prišel koronavirus, smo vas vabili v koalicijo, a tega niste sprejeli,"" je dejal Janša.
""Ta vlada spominja na potapljajoči se Titanik. Ta vlada ravna zelo neodgovorno in govori, kako daje vsakomur, a na koncu koncev le razporeja denar. Vse to bomo morali vrniti,"" je bil kritičen Šarec. ""Če bi bilo tako lepo, kot govorijo gospodje iz vlade, bi imeli danes že potrjen Umarjev predlog. Zakaj tega nimamo? Ker bi sicer imeli veliko luknjo v državnih blagajnah. V našem proračunu že tako zeva petmilijardna luknja. Manjka vam približno 500 milijonov evrov,"" se je strinjala tudi Bratuškova.
Bratuškova je Toninu na besede, naj dovolijo, da desnosredinska vlada nadaljuje svoje dobro delo, odgovorila: ""Če želimo Slovenijo pokopati.""
Vprašanje nacionalizacije
Že od vstopa Levice v politiko in izjav poslanca Kordiša je v zraku vprašanje nacionalizacije, ki je zapisana v njihovem programu. ""Lastništvo podjetij bomo prenesli v roke države in lokalnih skupnosti ter ustanovili delavske, kmečke in potrošniške zadruge. /.../ Kmetijska zemljišča bodo lahko ostala v zasebni lasti, vendar ne v obsegu veleposesti,"" je zapisano v programu. Tega programa ni podprla nobena druga stranka v studiu. Mesec pa je dejal, da za sodelovanje z Golobom tega dela programa ne bodo postavili kot pogoj.
Šarec je debate o nacionalizaciji označil kot brezplodne. ""Odgovornega politika, ki bi podprl nacionalizacijo, ni,"" je dejal, a sistem solastništva vendarle pohvalil. ""Solastništvo ne more biti prisilno, moramo pa jih k temu spodbujati,"" je menil.
""Nikakor se ne strinjam s tem, da bi pustili desno sredinsko vlado,"" je poudaril Golob. Dejal je, da imamo v Sloveniji še veliko neizkoriščenega denarja. Poudaril je, da se dobre delavce v podjetju najlažje zadrži s stanovanjem ali solastništvom. ""Mora pa biti zakonsko to tako regulirano, da mora biti vstop bolj, izstop pa manj ugoden. Na ta način lahko najboljše spodbujamo zaposlene, ker vedo, za koga delajo. Zase,"" je dejal.  
Počivalšek: Država je podobna podjetju, ljudje bodo morali odločati, komu jo bodo zaupali
Počivalšek izpostavlja, da je stanje v Sloveniji lepo, ne glede na to, da sta za nami dve leti zdravstvene krize. Poudarja pa tudi, da je država podobna podjetju: ""Slovenci in Slovenke se bodo morali odločiti, komu bodo dali možnost vodenja države.""
Mesec je repliko namenil Janši. ""Govorite, da Avstriji in Nemčiji gledamo v hrbet zaradi eksperimenta Levice. V hrbet jima gledamo zaradi tajkunov, zlivanja denarja v tujino in še marsičesa drugega,"" je dejal. A Janša se z njim ni strinjal. ""Ko govorite o tajkunih, govorite glede gospoda Kordeža?"" je žogico podal Mescu, ki pa mu je omenil Bavčarja, ki da mu vlada odpisuje dolgove, in druge. ""Postopki so pod vašo vlado odpovedali,"" je bil kritičen Mesec.
""Imamo rekordno nizko brezposelnost, imamo dobro zaposlenost, imamo ljudi, ki lahko plačujejo davke, ki varčujejo – ta kapital moramo spraviti v aktivo. Tu se strinjam z Golobom,"" je dejal Janša.
Fajonova je oba okrcala glede ""duela"", ki sta ga imela Mesec in Janša. Ob tem je poudarila, da v Sloveniji ni vse tako lepo, saj je preveč ljudi, ki ne dosegajo minimalne plače in živijo pod pragom revščine. ""V družbi nastajajo velike neenakosti,"" je dejala.
Želijo progresivno obdavčiti kapital, dodaja Fajonova: ""Milijardo bi lahko na ta način prinesli v državno blagajno, s čimer bi lahko tudi ukinili dopolnilno zdravstveno zavarovanje.""
Počivalšek je kritičen, da Socialni demokrati še svojih strankarskih financ ne morejo urediti. ""Ne potrebujemo samo mišic, temveč tudi možgane. Podpiramo dohodninski zakon in v Sloveniji si želimo zadržati strokovne kadre, ki odhajajo v tujino. Smo konkurenčni pri nižjih plačah, popolnoma nekonkurenčni z okolico pa pri višjih plačah,"" je dejal.
""Delo je absolutno preveč obremenjeno, kapital pa bi obdavčili po smernicah OECD,"" je na to temo dejal Šarec. ""Manjka najmanj 250 milijon evrov,"" je medtem dejala Bratuškova, ki je dejala, da ne bodo dovolili, da bi ljudem zniževali pokojnine. ""Dobro je, da imamo gospodarsko rast in nizko brezposelnost. A enake podatke so uporabljali leta 2008, vemo pa, kje je kasneje Slovenija pristala.""
""Na takšni točki bo Slovenija znova pristala tudi prihodnje leto, če boste vlado prevzeli vi,"" pa ji je odgovoril Janša, ki poudarja, da so se zadolžili po ""izjemno nizkih"" obrestnih merah.
Golob bi bolj obdavčil premoženje, ne le nepremičnin. ""Prav je, da tisti, ki ima, tudi več da,"" je dejal. Na Janševe besede pa je dejal, da želi dvigniti dodano vrednost na zaposlenega. Poudarja namreč, da višja zaposlenost in nizka brezposelnost nista dovolj. ""Treba bo zagnati izjemno močen investicijski cikel v digitalno in zeleno, sicer lukenj ne bomo mogli zakrpati,"" je dejal.
Naslednje soočenje bo na sporedu v petek, 22. 4., ravno tako s pričetkom ob 20. uri na POP TV. 
Davčna politika Slovenije
""V Sloveniji so plače preveč obdavčene, zato se je razvila tekma za minimalno plačo. Vsi skupaj si moramo prizadevati, da bodo plače čim višje,"" je dejal Tonin in izpostavil, kako pomembno je, da dobre kadre zadržimo v državi. 
""Zagovarjamo progresivno davčno politiko. Paziti moramo na izjemne socialne razlike, ki trenutno nastajajo,"" je dejala Fajonova. 
Počivalšek se sicer z njo ne strinja. ""Dodana vrednost je v Sloveniji naraščala. Naša dodana vrednost znaša enkrat več kot na Hrvaškem in dvakrat več kot v Srbiji. Želimo pa prepoloviti zaostanek za Avstrijo. Razbremeniti želimo delodajalce, da bodo lahko delavcem dali več. Prvi korak smo naredili z davčnim zakonom, narediti moramo tudi drugi korak,"" pravi.
Golob je na Počivalškove navedbe dejal, da cilj Slovenije ne bi smel biti le prepoloviti zaostanek za Avstrijo. ""Cilj bi moral biti, da ulovimo Avstrijo skozi zelena in digitalna delovna mesta,"" je dejal in dodal: ""Pot, ki jo vi navajate, je pot večnih hlapcev"". Počivalšek je odvrnil, da leporečenje ni dovolj in izpostavil, da so v tej vladi veliko naredili. Golob je nato menil, da vlagajo v napačne stvari. 
Janša kot težavo izpostavil, da Ljubljana generira več delovnih mest, kot je delovno sposobnega prebivalstva. Večina investicij še vedno ostaja v Ljubljani, je poudaril. ""Šele ta vlada je investicije prerazporedila po vsej Sloveniji. To bo povečalo dodano vrednost v prihodnosti,"" je dejal.
Najprej je treba poskrbeti za najbolj ranljive – tiste, ki so pod pragom minimalne plače, je jasen Golob. ""Moramo poskrbeti, da bomo imeli vsi dostojno življenje ter da bodo tisti, ki lahko dajo več, to tudi dali."" Na opazke glede prodaje elektrike pa: ""Dodano vrednost smo začeli ustvarjati, ko smo naredili spremembe, ko smo na vrh podjetja dali zeleno energijo. Takrat so ljudje v službo začeli prihajati zaradi poslanstva,"" je dejal.
""Eno so besede, drugo pa dejanja. Po zakonu o dohodnini, bodo imeli posamezniki na koncu leta višje plače,"" je dejal Tonin in bil kritičen do opozicije, ki zakon blokira. Predlagali so tudi, da bi morale brezposelne osebe po treh mesecih na zavodu za zaposlovanje sprejeti tudi delo, ki je stopnjo nižje od njihove izobrazbe, po šestih mesecih pa dve stopnji, je še dejal. ""Pa lepo vas prosim. Zdaj bomo ljudi izobraževali, potem pa jim bomo dali delo za pol toliko, kot so se izobraževali,"" se s Toninom ni strinjal Mesec. 
""Administrativno višanje plač ni rešitev, ki se jo lahko dela v nedogled. To moramo spremeniti,"" je dejal Šarec ter Toninove besede označil za floskule. ""Treba je povedati, da se je v času naše vlade v primerjavi s Šarčevo vlado v državne blagajne steklo več denarja, to smo naredili tako, da smo ljudem pustili več v žepu,"" je odvrnil Tonin. Šarec pa je kritičen, da so le razbremenili najbolje plačani.
""Ljudem se mora splača delat. Podjetnikom pustimo delati, oni najbolj vedo, kako delati s svojimi podjetji. Potrebujemo več Akrapovičev, Boscarolov in Češkov,"" je menil Počivalšek. ""Ta vlada za gospodarstvo ni naredila nič, pri plačah javnega sektorja ste naredili pravi kaos. To je prva stvar, ki jo bo morala nova vlada nujno sanirati,"" je menila Bratuškova in dodala, da so sprejemali takšne zakone, ki se jih ne bi smelo sprejemati.
Vpliv vojne v Ukrajini na slovensko gospodarstvo
Bo Golob zamrznil cene naftnih derivatov, tako kot trenutna vlada? ""Cene nafte so se trenutno delno umirile. Bistveno huje je na področju zemeljskega plina, rahlo boljše pa na področju elektrike. Treba bo posegati torej na trg zemeljskega plina,"" odgovarja. Poudarja, da imamo dovolj elektrike, ki je proizvedena v Sloveniji, in da mora zato država tudi na tem področju regulirati cene za vse.
Da je treba kmetom v času krize pomagati, a da jim je treba pomagati tako, da jim ne bo treba delati zalog, je dejal. ""Nato pa moramo po celotni prehranski verigi priti tudi do naslednjih sektorjev,"" je dodal. Poudarja, da ni vse le na vladi in potrošnikih, temveč tudi na plečih trgovcev. Z njimi se je treba začeti pogovarjati, je dejal in poudaril, da morajo tudi oni prevzeti del odgovornosti.
Da Golob v svojem govoru ni naštel rešitev, je medtem poudaril Janša. ""Evropska unija vlaga ogromne napore v skupne nakupe, s čimer bi bili ti cenejši, ter v skupne transporte. Stvari se bodo stabilizirale, a morali bomo še dajati napore,"" je dejal. A zagotavlja, da jeseni ne bo nikogar zeblo in da ne bo nihče v temi.
Fajonova pravi, da so predlagali reševalni sveženj, kako bi lahko gospodarstvu pomagali tudi na prehrambnem področju. ""Predstavili smo dolg akcijski načrt, s čimer želimo blažiti posledice krize v Ukrajini,"" je dejala.
""Naša vlada si intenzivno prizadeva, da bi se stvari na tem področju umirile. Naši ministri hodijo na sestanke, na katerih želijo zagotoviti nadomestila za ruske energente. Naša vlada je postavila dobre temelje,"" je dejal Tonin.
Bratuškova je medtem poudarila, da je bilo v Sloveniji precej upokojencev, ki jih je to zimo zeblo. ""Ker ste odreagirali prepozno,"" je dejala. ""Ko sem bila ministrica za infrastrukturo  že takrat smo se začeli pogovarjati s Hrvaško. Želeli smo diverzificirati vire, a vi ste se mi smejali. Naše delo bi morali nadaljevati takoj, ne pa čakati, da nam gori pod nogami,"" je dejala.
""Odvisnost od fosilnih goriv ni rešitev. Naša prihodnost so veter, sonce in voda. Ampak za to je potreben čas. Prav tako moramo poskrbeti za drugo nuklearko,"" je dejal Počivalšek, ki je dodal, da so ukrepali takoj, ko so lahko.
Šarec se medtem strinja z regulacijo omrežnin. ""Sedanje stanje ne sme trajati dolgo,"" je poudaril. Dodal je tudi, da je treba popraviti nacionalni načrt za odpornost in preiti na tiste vire, ki jih imamo na voljo, kot je na primer biomasa, ki jo je treba izkoristiti.
""Pripravljena je uredba za regulacijo cen osnovnih življenjskih potrebščin, ki bo sprejeta v naslednjih dneh, če se bodo cene le teh dvigovale,"" je dejal Janša.
Kaj se bo spremenilo po 24. aprilu?
""Treba je blažiti krizo in pomagati ljudem. Zagovarjali bomo samooskrbo in pomoč kmetom, vključno z odkupom pridelkov. Blaženje energentov in ukrepi proti revščini. Če bo kriza trajala, se bo treba pogovarjati tudi o tem, da se višajo tudi vsaj najnižje pokojnine in plače. Na srednji rok pa se moramo osvoboditi fosilnih goriv. Do leta 2030 bo morala imeti Slovenija jasne prioritete,"" je dejal Mesec. 
""Ljudje bodo imeli 24. aprila zanimivo izbiro. Lahko se bodo odločili za stranke, ki se obračajo v preteklost, ali pa bodo izbrali stranke, ki so nekaj pokazale. Mi se bomo trudili iskati skupni imenovalec. Le skupaj lahko zmagujemo,"" je dejal Tonin. Med drugim je dejal, da bodo zagotovili dostopno javno zdravstvo. ""Šli bomo v švicarski, avstrijski, nemški model,"" je dejal. 
""Na prvi seji vlade bomo najprej imenovali državnega sekretarja za skrajšanje čakalnih dob v zdravstvu. Naša prioriteta je to. Nato bomo podprli predlog Inštituta 8., marec, osredotočili se bomo tudi na javni RTV. Menjali bomo vodilne na inštitucijah,"" je dejala Fajonova.
""Sloveniji bomo še naprej zagotavljali varnost, stabilnost in razvoj,"" je dejal Janša. Poudaril je, da je v teku veliko projektov, ki bodo to omogočili in so že v teku. ""Ljubljani se morajo priključiti tudi ostali deli Slovenije. Za to si že prizadevamo. Nismo več laboratorij za eksperimente,"" je dejal.
Golob je izpostavil dve stvari. ""Ne bomo čakali, da se vlada sestavi, da bi podprli civilno družbo. Poleti bomo govorili predvsem o tem, kako se bomo izognili novi koronakrizi,"" je dejal in poudaril, da ne želi, da bi še kdaj govorili o policijskih urah, obveznih maskah v šolah ali obveznem cepljenju. Je pa poudaril, da je treba zaščititi najranljivejši del družbe. 
""Slovenija bo močna samo toliko, kolikor bo močno njeno gospodarstvo. Pavšalizirali bomo davke za obrtnike, gostince in kmete,"" je dejal Počivalšek. 
""Naš najbolj kratkoročen cilj je, da 24. aprila zamenjamo to škodljivo vlado. Glavni izzivi so ureditev zadev v javnih financah, ureditev zadev s zdravstvu in, kar je za SAB morda še najbolj pomembno, poskrbeti za upokojence,"" je dejala Bratuškova. 
"
https://www.24ur.com/novice/tujina/ukrajina/britanska-vojaka-na-ruski-televiziji-prosila-za-zamenjavo-s-proruskim-politikom.html,Britanska vojaka na ruski televiziji prosila za zamenjavo s proruskim politikom,"Vojna v Ukrajini vihra že 54. dan, napadi pa se znova vrstijo tudi na zahodnih območjih Ukrajine. Spopadi pa se še vedno nadaljujejo tudi v pristaniškem mestu Mariupol. Prav v tem mestu so ruske sile zajele tudi britanskega vojaka Aidna Aslina, zdaj pa se je na ruski televiziji pojavil še en britanski vojak Shaun Pinner. Oba zajeta vojaka sta na televiziji Ukrajino in Veliko Britanijo prosila, naj z Rusijo izpeljejo izmenjavo zapornikov. Pozvala sta prav k izmenjavi s proruskim politikom Viktorjem Medvedčukom. Družini zajetih Britancev medtem poudarjata, da vojaka nista ""tuja plačanca"" ter da ju morajo zato obravnavati v skladu z Ženevsko konvencijo.","Med napadi na ukrajinsko pristaniško mesto Mariupol so ruske sile zajele večje število vojakov, ki so se tam bojevali proti okupatorjem. Med njimi je tudi Britanec Aiden Aslin, ki se je leta 2018 zaradi ljubezni preselil v Ukrajino ter se včlanil v ukrajinsko vojsko. Po začetku vojne 24. februarja pa je orožje poprijel tudi v spopadu proti Rusiji.
Že pretekli teden so ruski mediji objavili fotografije in intervju z Aslinom, ki so ga zajeli potem, ko se je njegova enota predala ruski vojski. Njegova družina je ob bila ob pogledu nad pretepenim Britancem zgrožena, a istočasno tudi hvaležna, saj so sporočale, da je vojak še vedno živ. Na ruski državni televiziji pa se je zdaj ob Aslinu pojavil še en britanski vojak Shaun Pinner.
Oba britanska borca sta prosila, naj ju zamenjajo za proruskega ukrajinskega politika Viktorja Medvedčuka. Slednji je v rokah ukrajinskih oblasti pristal pretekli teden. Ukrajinski predsednik Volodimir Zelenski je ob njegovi aretaciji predlagal zamenjavo politika za vojne ujetnike, ki jih zadržujejo moskovske sile.
Tako Aslin kot Pinner sta se na televiziji pojavila ločeno, sporočilo pa sta namenila tudi britanskemu premierju Borisu Johnsonu, ki sta ga prosila, naj ju pomaga pripeljati domov.
Tako kot Aslin tudi Pinner zajet v Mariupolu
Drugi britanski vojak, ki so ga potrjeno zajele ruske sile, je bil na posnetku vidno utrujen. Povedal je, da so tudi njega ujeli v Mariupolu, kjer se je bojeval z ukrajinskimi marinci. 48-letnik se je tam boril pet ali šest tednov, poroča Sky News.
Pinner, ki sicer prihaja iz britanskega Bedfordshirea, je v zmontiranem videoposnetku povedal, da jim je bilo v zgodnjih torkovih urah naročeno, da se preselijo z območja tovarne. Tovarno so zapustili okoli 4. ure zjutraj, a niso vedeli, kam odhajajo, je dodal: ""Ni bilo veliko časa za razmišljanje."" Ruski novinar je medtem v videoposnetku Britancu dejal, da si ukrajinski poveljniki želijo, da ga ubijejo.
Že januarja je britanski vojak za britanske medije spregovoril o strahu pred ruskim zajetjem. ""Bojim se za svoje življenje. Če bomo ujeti, bodo Rusi z nami ravnali drugače, ker smo Britanci,"" je dejal takrat.
Družini obeh zajetih britanskih vojakov medtem poudarjata, da Britanca nista plačanca, kot navaja Moskva, ter da ju je treba zato obravnavati v skladu z Ženevsko konvencijo. ""Shaun je bil zelo cenjen vojak v britanski vojski, ki je dolga leta služil v kraljevem polku. Med drugim je služil tudi na območju Severne Irske in v Združenih narodih v Bosni,"" je dejala Pinnerjeva družina. Kot so dejali, se je leta 2018 odločil, da se preseli v Ukrajino, kjer je želel svoje izkušnje uporabiti znotraj ukrajinske vojske. V tem času je napredoval med ukrajinske marince.
""Shaun je užival v ukrajinskem načinu življenja. V zadnjih štirih letih je Ukrajino smatral za svojo posvojeno državo,"" so sporočili. V Ukrajini je medtem spoznal tudi svojo ženo. V izjavi so poudarili, da Pinner ni prostovoljec ali plačanec, temveč da v skladu z ukrajinsko zakonodajo tudi uradno služi ukrajinski vojski.
Po objavi intervjuja z Aslinom pa je spregovorila tudi vojakova babica, ki je posnetek označila za ""rusko propagando"". Aslinova mati Angela Wood pa je medtem podala enako izjavo kot Pinnerjeva družina. Poudarila je namreč, da Aslin ni britanski plačanec. ""V Ukrajini je že štiri leta in je zakoniti ukrajinski marinec,"" je dejala.
Tudi Medvedčuk v posnetku prosil za zamenjavo z vojaki in civilisti iz Mariupola
Tudi ukrajinske varnostne sile so z javnostjo delile svoj posnetek. Na njem je nastopil proruski politik Medvedčuk, ki je tudi sam pozval k izmenjavi vojnih ujetnikov. Prosil je, naj ga zamenjajo za vojake in civiliste iz Mariupola.
Oligarh, ki je osumljen izdaje, je 27. februarja pobegnil iz hišnega pripora. Sodišče mu je hišni pripor odredilo v dveh kazenskih zadevah, in sicer zaradi nepravilnosti glede pridobivanja nafte in plina v Črnem morju ter zaradi podpiranja dejavnosti teroristične organizacije, ki naj bi ji pomagal z dobavo premoga z začasno okupiranih ozemelj Donbasa. Ujeti politik je vodja stranke Opozicijska platforma – Za življenje in je zaveznik ruskega predsednika Vladimirja Putina.
""Še posebej cinično se mi zdi, da je skušal pobegniti v uniformi ukrajinske vojske. Skušal se je zamaskirati. Kakšen vojak. Kakšen patriot,"" je po aretaciji Medvedčuka dejal Zelenski. Dodal je: ""Če se je Medvedčuk odločil, da bo oblekel vojaško uniformo, potem zanj veljajo vojna pravila."" 
"
https://www.24ur.com/novice/volitve/izumiranje-periferije-kako-bodo-stranke-dosegle-decentralizacijo-drzave.html,Izumiranje periferije. Kako bodo stranke dosegle decentralizacijo države?,"O decentralizaciji slovenska politika govori že vsaj od začetka stoletja, kljub temu pa njeno delovanje in kronična nesložnost dajeta najmanj ""potuho"" obratnemu procesu – centralizaciji. Medtem ko se življenjski potenciali periferije še naprej vztrajno krčijo, se pritisk na Ljubljano povečuje, z njim pa v prestolnici navpično rastejo stroški bivanja, krepi se obremenitev javnih služb, dnevne migracije več kot 130.000 delavcev pa predstavljajo velik prometni izziv. Političnim strankam smo ponudili možnost artikulacije konkretnih rešitev za decentralizacijo Slovenije. ","Prestolnica Ljubljana, kjer je skoncentriran rastoči storitveni sektor, ponuja daleč največ zaposlitvenih možnosti v državi. V številnih perifernih krajih je to sprožilo eksodus, predvsem med mladimi, ki so po končanem študiju sklenili ostati v glavnem mestu ali pa so se tja preselili, kmalu po temu, ko so ugotovili, da se v domačem kraju ne bodo mogli ekonomsko osamosvojiti.
K temu je treba prišteti tudi masovne dnevne migracije brneče pločevine proti središču države. Po podatkih statističnega urada za leto 2020 je z migracijami v obeh smereh daleč najbolj obremenjena Ljubljana. Iz drugih občin dnevno na delo prihaja 134.100 ljudi od skupno skoraj 870.000 delovnoaktivnih oseb. Iz mesta pa dnevno odhaja približno šestkrat manj oseb (22.800). Še več, po podatkih iz leta 2019 je bilo v Ljubljani kar 26 odstotkov delovnih mest v državi, trend pa je bil že takrat v zviševanju. Za primerjavo, v Mariboru zgolj sedem odstotkov.
Konec leta 2020 je v Sloveniji odhajala na delo v drugo občino vsaka druga delovno aktivna oseba, delež dnevnih delovnih migrantov pa se že vrsto let povečuje. Ti podatki v najožjem smislu kažejo na veliko delovno mobilnost prebivalstva. 
Razcvet Ljubljane pa je neposredno povezan tudi z izumiranjem periferije ter koncentracijo politične, ekonomske in kulturne moči. Obrobje tako že vrsto let trpi za begom možganov, nekateri kraji pa imajo resne demografske težave. Z ukinjanjem delovnih mest se je povečevalo odseljevanje, manjša mesta pa so začela izgubljati urbani potencial, pridobljen predvsem v drugi polovici prejšnjega stoletja. Dogaja se zamiranje krajev, izguba vrednosti kapitala in dražanje javnih storitev, kar ob nižjih plačah še dodatno pospešuje izseljevanje.

Osrednjeslovenska statistična regija ima za 31,4 odstotka več delovnih mest kot delovno aktivnih prebivalcev.
Vendar tudi Ljubljana doživlja svojevrsten bumberang efekt. Zdi se, da pobesnelega nepremičninskega trga ne more ukrotiti nihče, saj cene stanovanj še naprej rastejo. Značaj mesta in njegova demografija se tako nezadržno spreminjata, saj si ljudje z običajno plačo vse težje privoščijo nakup nepremičnine in bivanje v prestolnici. Poleg tega se vrstijo prometne in druge težave, ki jih s seboj prinese obremenjenost mesta. 
S problemom je torej osebno seznanjen vsaj vsak drugi delovnoaktivni prebivalec Slovenije, ki se vsak delovni dan vozi v drugo občino. Kakšne pa so rešitve in kako jih bodo politični odločevalci v prihodnjem mandatu reševali?
Gibanje Svoboda: Ustanovitev regij in razporeditev državnih institucij
V Gibanju Svoboda imajo veliko načrtov in obljub. Zavzemajo se za ""policentričen regionalni razvoj in razvojno prostorsko politiko"". Po njihovem mnenju mora Slovenija razviti t. i. pametne skupnosti, kjer bi upoštevanju ekonomske, ekološke in socialne vzdržnosti dosegli trajnostni koncept bivanj. V stranki obljubljajo, da si bodo prizadevali za razvoj ""kakovostne infrastrukture"" po celotni državi ter spodbudili zaposlovanje na podeželju. ""načrtovanju javnih investicij na podeželju bo v prihodnosti igrala digitalna tehnologija."" Napovedujejo pripravljaje celovitih načrtov za revitalizacijo in pametno gospodarsko specializacijo mest, ki zaostajajo v razvoju.
V Gibanju Svoboda napovedujejo tudi pospešitev vzpostavitve regij, usmerjanje evropskih sredstev na ogrožena obmejna območja in podeželje ter odpravo razvojnih zaostankov z izpeljavo ključnih regionalnih in lokalnih projektov. Pri tem stavijo na javno-zasebna partnerstva in socialno podjetništvo. Tako naj bi na podeželju zagotavljali osnovne storitve, kot so pošte, banka, trgovine ipd. Napovedujejo tudi vrnitev institucij znanja v manj razvite regije, ureditev subvencij za obnove starejših hiš na podeželju in mladim možnost, da izkoristijo stanovnajski fond.
""K decentralizaciji prestolnice bo pripomogla tudi moderna javna prometna infrastruktura (s poudarkom na železniški infrastrukturi), ki jo je potrebno posodobiti do te mere, da življenje v prestolnici več ne bo nuja."" V GS so prepričani, da je eden od ukrepov za dosego policentričenga razvoja države razporeditev posameznih institucij po območju celotne Slovenije. Pri tem imajo v mislih denimo Državni svet in Varuha človekovih pravic. ""Tovrstni ukrep bi lahko predstavljal korak k zmanjšanju razvojnih razlik med slovenskimi regijami in občinami, omogočil enake možnosti za dostop do javnih služb v teh institucijah ipd.,"" so še zapisali v odgovoru.
Levica: Javni prevoz, javna stanovanja in javne storitve
Po mnenju stranke Levica so ključni ukrepi za doseganje decentralizacije zagotavljanje javnega, hitrega in učinkovitega javnega prevoza, zagotavljanje javnih, dostopnih in neprofitnih stanovanj, zagotavljanje vseh potrebnih javnih storitev v lokalnem okolju (vzgoja in izobraževanje, zdravstvo, infrastruktura, kulturne in športne kapacitete …) ter javne investicije v decentraliziran ekonomski razvoj države. ""Ob izpolnitvi vseh navedenih ukrepov mladi ne bi čutili potrebe za preselitev v prestolnico, ampak bi imeli kopico razlogov, da živijo izven nje,"" ocenjujejo.
LMŠ: Podpora selitvi mladih na podeželje 
Tudi v LMŠ se zavzemajo za ustanovitev regij. Nanje bi prenesli določene pristojnosti države ""ter s tem tudi okrepiti regionalni razvoj in medobčinsko sodelovanje"" in zmanjšali pritisk na prestolnico. Prizadevajo si za ohranitev poseljenosti celotne države s krepitvijo razvojne moči regij in z zmanjšanjem razlik. 
Prav tako je pomembno, navajajo v LMŠ, da država z učinkovitim ravnanjem s svojim stvarnim premoženjem pripomore k decentralizaciji države s selitvijo sedežev posameznih državnih organov in ustanov na območja, kjer država razpolaga z ustreznimi zmogljivostmi za to. ""Dodatna rešitev, o kateri se premalo govori, je podpora selitvi mladih na podeželje z ustvarjanjem samooskrbnih trajnostnih vasi in novih delovnih mest na podeželju ter s krepitvijo medgeneracijskega sodelovanja, tudi s sredstvi skupne kmetijske politike EU.""
 NSi: Delo od doma, ceste, železnice in javni promet
V Novi Sloveniji se zavzemajo za skladen regionalni razvoj. Po njihovem mnenju je predvsem ključno zagotavljanje ustrezne cestne in železniške povezljivosti, javnega prometa ter širokopasovnega dostopa interneta tudi na podeželju. ""Potrebno bo poenostaviti tudi pogoje za delo od doma, kar lahko zaposlenim olajša odločitev, da ostanejo na podeželju.""
K poseljenosti podeželja lahko pomembno prispeva tudi izboljšanje pogojev za kmetovanje in turizem, poudarjajo. V stranki izpostavljajo tudi pomen ugodnega poslovnega okolja, ki omogoča nastanek delovnih mest na celotnem področju države. ""Aktualna vlada je pokazala veliko razumevanja tudi za potrebe občin in to politiko želimo nadaljevati.""
Povežimo Slovenijo: Krepitev stanovanjskega sklada, javno-zasebna partnerstva in dobre lokalne prakse
""Mladim moramo omogočiti, da lahko sami rešijo svoj stanovanjski problem. Stanje na trgu nepremičnin je zaradi procesa centralizacije do določene mere izkrivljeno. Naš odgovor je regionalizacija in ustvarjanje ustreznih pogojev povsod po Sloveniji. Če bomo pri decentralizaciji učinkoviti, bo tudi cena padla,"" menijo v stranki.
Strinjajo pa se, da je treba več denarja nameniti reševanju stanovanjskih problemov, sploh za tiste, ki se s tem soočajo prvič. ""Tu bomo postopali v treh smereh: okrepili bomo stanovanjski sklad z jamstvenimi shemami, bolje izkoristili potenciale javno-zasebnih partnerstev in spodbujali obstoječe dobre prakse na lokalni ravni."" Pri tem se sklicujejo na 'kobaridski model' in ""druge dobre prakse"".
SAB: Upravna decentralizacija in učinkovit medkrajevni potniški promet
V stranki poudarjajo, da je za konkretno decentralizacijo potrebna tudi upravna decentralizacija, ""saj to vpliva na možnosti zaposlitve v drugih krajih, ne samo v Ljubljani"". ""Prav tako verjamemo, da bi poroštveno shemo države lahko prilagodili tako, da bi bil nakup nepremičnine na podeželju ugodnejši."" Vse našteto je seveda povezano z učinkovitim medkrajevnim potniškim prometom, zato si bodo v stranki po vzoru rdeče kartice za upokojence prizadevali še za uvedbo brezplačnega javnega prevoza za mlade.
SD: Boljše upravljanje na lokalni ravni, regionalna središča in skladen razvoj
V stranki so naklonjeni skladnemu urbanemu in regionalnem razvoju, za kar, po njihovem mnenju, Slovenija potrebuje novo regionalno in urbano politiko. Zato napovedujejo okrepitev spodbude za razvoj vseh regij, uveljavitev koncepta pametnih mest, vasi in skupnosti. ""Ocenjujemo, da je v vzpostavitvi regij pomemben potencial za višjo kakovost javnih storitev in enakomernejši regionalni razvoj, zato bomo obudili razpravo o ustanovitvi pokrajin z izdelavo zelene knjige o regijah, z opredelitvijo različnih scenarijev za ustanovitev regij.""
Tudi SD napoveduje prenos sedeža državnih institucij v druga slovenska mesta, ter ponovno ovrednotenje nalog občin, ""glede na funkcije, ki jih dejansko opravljajo"". Pri tem omenjajo tudi vlogo mest kot regijskih središč, položaj obmejnih občin ter medsebojno povezovanje občin.
""Zavzemali se bomo za poglobitev dialoga med političnimi deležniki, lokalnimi skupnostmi in v regijah o možnih scenarijih razvoja regionalne samouprave ter vzpostavili trajen in stabilen večletni finančni okvir za financiranje regij in občin za boljše razvojno načrtovanje in optimizacijo upravljanja na lokalni ravni,"" odgovarjajo. 
SDS: Gradnja stanovanj po celotni državi in razvoj infrastrukture
Po mnenju SDS selitev mladih v Ljubljano ni dobra rešitev. Poudarjajo, da mora razvoj vključevati celotno Slovenijo in zagotavljati razvojne možnosti tudi od centra bolj oddaljenim občinam, krajem in vasem. 
""Poleg gradnje stanovanj po celotni državi in razvojem infrastrukture, sta realokacija državnih institucij in regionalizacija pomembna ukrepa, s katerima bomo ohranili in spodbudili naseljevanje izven centrov ter tako ohranili delovna mesta, razkorak pa zmanjšali.«
"
https://www.24ur.com/novice/slovenija/stranke-na-stanovanja.html,Kam bi stranke naselile mlade? Kako bi uredile najemniški trg?,"Nedvomno je ena najbolj perečih težav Slovenije nedostopnost stanovanj za mlade. ""Obstoječi stanovanjski sistem je neučinkovit in nepravičen,"" opozarjajo na Inštitutu za študije stanovanj in prostora. Od ljudi se zahteva, da na mesec plačujejo tudi 1000 evrov najemnine, na banki pa za isti mesečni obrok ne morejo dobiti posojila. Kako bodo trajno rešili problematiko stanovanjskega vprašanja in kako bodo uredili najemniški trg, smo vprašali osem političnih strank, ki jim je ob začetku našega volilnega projekta kazalo najbolje. ","Delež tistih, ki plačujejo več kot tretjino svojih dohodkov za stanovanjske stroške, se kot posledica rastočega razkola med počasno rastjo plač in vrtoglavim dvigom cen nakupa stanovanj oz. najemnin iz leta v leto veča, opozarjajo na Inštitutu za študije stanovanj in prostora. Cene stanovanjskih nepremičnin so se leta 2021 na letni ravni zvišale za skoraj 16 odstotkov, medtem ko so se plače dvignile za približno pet odstotkov. ""Take diskrepance med rastjo prvih in drugih niso nič novega,"" pravijo in dodajajo, da je to, da se problem veča, jasno tudi iz povečevanja števila prosilcev in upravičencev za neprofitna stanovanja, medtem ko javni stanovanjski skladi v povprečju uspejo uspešno rešiti stanovanjski problem 11 odstotkom upravičencev.
Po mnenju inštituta problem izhaja iz odsotnosti aktivne vloge države in praktično popolnega prepuščanja stanovanjske preskrbe trgu. ""To nas je pripeljalo do manka gradnje dovoljšnega števila stanovanj, postaranega in dotrajanega stanovanjskega fonda, nevzdržnih rasti cen nakupa, majhnega, prenasičenega, nereguliranega in nenadzorovanega najemnega trga, ki za slabo kakovost bivanja in kratkoročen najem zahteva previsoke najemnine.""
Težava tudi špekulativni kapital
Poleg umika države s področja stanovanjske preskrbe neznosno situacijo na drugi strani še dodatno podžiga prihod špekulativnega kapitala, so prepričani na inštitutu. ""Medtem ko večina ne more priti do primernega stanovanja (pa naj bo z najemom ali nakupom), si nekateri lastijo vedno več stanovanj (tudi nekaj ducatov stanovanj), ki za njih predstavljajo varno zatočišče za njihov kapital, vedno bolj pa tudi izjemno donosno investicijo. Rast cen stanovanj lahko namreč primerjamo z rastjo na delniških trgih,"" izpostavljajo. 
Rezultati vsega omenjenega so, da mladi nimajo druge izbire, kot da ostajajo pri starših, da morajo stanovanje ali celo sobo deliti, da se (običajno ob pomoči staršev) kupuje vse manjša stanovanja, da štiričlanske družine živijo na 50 m2. ""Istočasno imamo v Sloveniji nizko stanovanjsko mobilnost, nimamo dovolj primernih stanovanj za starejše, ki pogosto životarijo v predimenzioniranih nepremičninah, ki si jih ne morejo privoščiti vzdrževati, pogosto niti ogrevati, stanovanjih v 4. nadstropju brez dvigala, nevidni in odrezani od družbe,"" opozarjajo.
Stanovanjsko problematiko je treba nasloviti celostno, na stanovanjsko politiko pa ne bi smeli gledati kot na socialni korektiv za najranljivejše dele družbe (kot se to počne od osamosvojitve dalje), pač pa kot na osnovno razvojno politiko, ki je osnova za zdravo družbo – primerno stanovanje je osnova za integracijo v družbo, za osebni in družbeni razvoj in torej za kakovostno šolstvo in gospodarstvo, za zdravje. Na kak način organiziramo stanovanjsko preskrbo, je in bo ključno tudi za varovanje okolja.
Trenutna vlada v akcijo z zakonom o stanovanjski jamstveni shemi za mlade, številni kritični
Reševanja stanovanjske problematike se je manj kot mesec dni pred volitvami lotila tudi trenutna vlada. DZ je 6. aprila s 53 glasovi za in nobenim proti namreč potrdil zakon o stanovanjski jamstveni shemi za mlade, ki so ga pripravili poslanci koalicije. V poslanskih skupinah so se strinjali, da je treba mladim pri tem priskočiti na pomoč, a je del opozicije menil, da je zakon nedorečen in da je del predvolilne propagande. Med kritiki jamstvene sheme je tudi Inštitut za študijo stanovanj in prostora, ki je izpostavil, da pred tovrstnimi ukrepi opozarja celo Evropski parlament. V Poročilu iz 2020 tovrstne ukrepe namreč navaja kot temeljni primer zgrešene stanovanjske politike, pravijo. 
Negativne posledice državnih poroštev za stanovanjske kredite po navedbah inštituta izpostavljajo tudi nedavne znanstvene študije, ki obravnavajo na primer nemške in hrvaške spodletele ukrepe, ki so pripeljali k dodatnemu dvigu cen stanovanj zaradi srednjeročnega povečanja povpraševanja in izredno omejene ponudbe. 
Med drugim naj bi pripomogla tudi k slabši kakovosti gradnje in dodatnemu zmanjševanju kvadratur (ker bodo investitorji zaradi zgornje omejitve vrednosti kredita skušali dodatno znižati stroške gradnje); razpršeni gradnji (saj bodo mladi prisiljeni predvsem v novogradnjo na poceni zemljiščih ali nakup starih stanovanj na manj zaželenih/bolj odročnih lokacijah); ter dodatnemu razslojevanju (tudi preko izključevanja mladih samskih ter prekarno zaposlenih). Opozorili so še na razpršen javni stanovanjski fond (ki se bo ustvarjal kot posledica izvrševanja hipotek in ga bo izjemno težko trajno vzdrževati) ter dodatne nepredvidene obremenitve državnega proračuna.
""Se je pa izkazalo, da zakon niti ne bo mogel pripeljati do zgoraj naštetih negativnih učinkov, saj banke zagotavljajo, da zakon niti ne bo imel bistvenega vpliva na razširitev kroga gospodinjstev, ki lahko pridejo do kredita,"" še pojasnjujejo na inštitutu in dodajajo, da glede na mnenje Združenja bank zakon ne bo razširil kroga upravičencev do kredita, kar naj bi bil osrednji namen zakona.
""Ne glede na izid volitev bo pomembno sodelovanje z nevladnimi organizacijami in strokovnjaki""
Na inštitutu izpostavljajo še, da bo za novo vlado zelo pomembno sodelovanje z nevladnimi organizacijami in strokovnjaki. ""S tem ko je država ignorirala stanovanjsko področje, je hkrati izgubila tudi večino strokovnjakov, ki se s tem ukvarjajo,"" izpostavljajo na inštitutu in opozarjajo, da je treba paziti, da v ospredje ne pridejo interesi kapitala, temveč državljank, državljanov in družbe kot celote. Kot so poudarili, imamo že v neposredni bližini veliko pozitivnih zgledov, pri tem so kot primer izpostavili Dunaj (celovita politika) in Zürich (stanovanjske zadruge).
""Ne glede na to, kdo bo po volitvah prevzel oblast, ta ne bo mogel mimo nekaterih nujnih ukrepov – ne glede na politična prepričanja,"" so še prepričani. To so:
- Progresivni nepremičninski davek oz. progresivni davek na premoženje. Po mnenju inštituta bi bil to edini mehanizem, ki lahko ublaži špekulativne nakupe, hkrati pa zagotovi neposredni vir za financiranje javne stanovanjske preskrbe (neposredno v gradnjo javnih stanovanj namreč Slovenija kot ena redkih držav ne vlaga).
- Znatno povečanje gradnje javnih najemnih stanovanj po vsej Sloveniji, kar ne bo možno brez proračunskih virov. Pravijo, da bi morali dolgoročno, v obdobju več mandatov, ciljati na minimalno 20- do 30-odstotni delež javnih najemnih stanovanj. ""Le tako bomo lahko učinkovito uravnavali stanje na stanovanjskem področju. Dolgoročno moramo torej zagotoviti 136.000 do 204.000 stanovanj,"" pojasnjujejo.
- Zagotoviti dopolnilo javni stanovanjski preskrbi skozi podporo neprofitnim (ali nizko profitnim) stanovanjskim organizacijam, ki lahko na trg prinesejo dodatna dostopna stanovanja. ""Predvsem se tukaj kot zelo prepoznana in zaželena oblika ponujajo stanovanjske zadruge,"" pravijo.
- Uvesti močnejšo regulacijo in nadzor nad najemnim trgom. Po njihovem mnenju je to predvsem nujen kratkoročni ukrep, s katerim lahko hitro izboljšamo pogoje, v katerih bivajo najemniki tržnih stanovanj, hkrati pa ustavimo ali vsaj upočasnimo rast najemnin.
Kako bi se stanovanjske problematike lotile stranke, smo vprašali tudi njih. Njihove odgovore si lahko preberete spodaj. 
Za serijo predvolilnih člankov je na naša vprašanja odgovarjalo osem političnih strank, ki jim je ob začetku našega volilnega projekta kazalo najbolje. Njihovi odgovori so razporejeni po abecednem redu.
Gibanje Svoboda: Izgradili bomo sistem javnega financiranja gradnje neprofitnih stanovanj
Da se zavedajo pomanjkanja stabilnih in dovolj visokih virov za financiranje gradnje javnih najemnih stanovanj, pravijo v stranki Gibanje Svoboda. ""Zato bomo izgradili robusten sistem javnega financiranja tovrstnih projektov oziroma pripravili zakonske podlage za izdajo namenskih obveznic, ki bodo namenjene za gradnjo javnih neprofitnih stanovanj,"" obljubljajo. 
Poleg tega podpirajo alternativne in inovativne stanovanjske skupnosti. ""Sprejeli bomo zakonsko podlago, ki bo omogočila gradnjo stanovanj preko stanovanjskih zadrug. Zagotovili bomo tudi podporo in nepovratna EU sredstva za pilotni projekt medgeneracijske najemne stanovanjske zadruge,"" pravijo. 
Poleg tega načrtujejo tudi vzpostavitev ""ustrezne garancijske sheme povratnih in nepovratnih sredstev za stanovanjske zadruge"". ""Zagotovili bomo tudi jamstveno shemo za mlade oziroma državne garancije za posojilo za nakup njihovega prvega stanovanja. S tem bodo mladi lažje dosegli pogoje Banke Slovenije glede kreditne sposobnosti,"" so še zapisali. 
Levica: Zagotavljanje primernih stanovanj za vse je naloga države
V Levici so zelo kritični do trenutnega stanja stanovanjske politike in gradnje javnih najemnih stanovanj. Poudarjajo, da so cene stanovanj in tržnih najemnin glede na kupno moč prebivalstva med najvišjimi v Evropi, predvsem pa jih jezi, da se stanovanja vse bolj spreminjajo v ""naložbe, ki si jih lahko privoščijo samo še bogati"". Kritični so do množične gradnje luksuznih stanovanj, ki so namenjena ""oddaji za kratkoročni najem turistom preko spletnih platform ali pa ostajajo popolnoma prazna in služijo samo za parkirišče denarja tistih, ki ga imajo več, kot ga potrebujejo"". 
Kot pravijo, so stanovanja za Levico dom, temeljna družbene infrastruktura, ki bi morala biti namenjena bivanju in socialni varnosti vseh državljanov. ""A se trenutno namesto tega spreminjajo v zasebne investicije za bogate: po nekaterih ocenah nepremičninskih agentov je danes že 30 odstotkov vseh nakupov nepremičnin investicijskih."" 
Poudarjajo, da povečanje povpraševanja po investicijskih nepremičninah vodi v začaran krog razslojevanja, ki temelji na novih ""poslovnih priložnostih"" za peščico najbogatejših in popolno izključenost vse večjega števila prebivalstva s stanovanjskega trga. ""Za vse večje število mladih zato obstajata le še dve možnosti: plačevanje astronomskih najemnin ali doživljenjsko odplačevanje oderuškega kredita. Investitorji se nanje požvižgajo, saj že pri gradnji vse bolj ciljajo na premožnejše kupce, ki želijo nepremičnino kupiti kot investicijo, tudi zato se gradijo takšna stanovanja in tudi zaradi tega se manj gradijo ostale nepremičnine, prav tako pa se s tem dvigujejo cene zemljišč"", so prepričani. Hkrati pa po njihovem mnenju visoke cene nepremičnin in gentrifikacija mestnih jeder povzroča tudi selitev na obrobja velikih mest in dalje na podeželje. ""S tem se na podeželju ustvarja pritisk po pozidavi kmetijskih zemljišč, zlasti najkvalitetnejših. Reševanja stanovanjskega vprašanja ne smemo več prepuščati stihiji trga. Zagotavljanje primernih stanovanj za vse je naloga države."" 
Da bi se rešili iz začaranega kroga, je treba takoj:1. zagotoviti sredstva za gradnjo 30.000 novih javnih neprofitnih stanovanj do leta 2030,2. okrepiti regulacijo najemnega trga z omejevanjem višine tržnih najemnin, 3. uvesti progresivni davek na nepremičnine in rente iz oddajanja stanovanj, davek na prazna stanovanja ter davek na dedovanje nepremičnin velikih vrednosti, ki presegajo stanovanjske potrebe dedičev,4. podpreti razvoj stanovanjskih zadrug in drugih neprofitnih stanovanjskih organizacij, ki izvajajo javni interes na področju stanovanjske preskrbe. 
LMŠ tudi z regulacijo kratkoročnih najemov prek platform airbnb in booking
V stranki LMŠ menijo, da so cene nepremičnin vse višje tudi zaradi ležarin na depozite. V programu zato posebno pozornost namenjajo zlasti tistim, ki si svojega stanovanja še ali sploh ne morejo privoščiti. Večkrat smo že poročali o resnosti stanovanjske problematike, saj se od ljudi zahteva, da na mesec plačajo tudi 1000 evrov najemnine, na banki pa za isti mesečni obrok ne morejo dobiti posojila. ""Prav zaradi primerov, kakršnega navajate, napovedujemo podporo javno-zasebnim partnerstvom za krepitev fonda javnih najemnih stanovanj in vzpostavitev javne najemne službe za aktivacijo zdaj praznih stanovanj,"" pravijo na LMŠ. Prepričani so namreč, da bi se tako najemnine znižale. ""Povečanje fonda javnih najemnih stanovanj bi namreč povzročilo tudi znižanje višine drugih najemnin.""
V programu predlagajo možnost pridobitve prvega lastniškega stanovanja z odplačilom najemnine in ustanovitev stanovanjskih zadrug po vzoru tujih uspešnih oblik. ""Korak k sprostitvi trga oddajanja nepremičnin bo regulacija kratkoročnih najemov v večstanovanjskih stavbah prek platform airbnb in booking, za študente pa povečanje kapacitet v študentskih domovih,"" pravijo. 
Imajo pa tudi rešitev za finančno plat naštetih rešitev. Prebivalstvo, ki ima na bankah več kot 24 milijard depozitov, bodo spodbujali k njihovi prostovoljni aktivaciji, in sicer z izdajo namenskih državnih obveznic z zajamčenim donosom, med drugim za graditev stanovanj. ""Posebna rešitev bo izvedba pilotnega projekta in široke strokovne razprave o učinkih, ki bi jih na razvoj družbe in ekonomije imelo začasno 50-odstotno znižanje ali polovično državno sofinanciranje stroškovne najemnine za mlade in mlade družine ter začasno državno sofinanciranje določenega deleža plače ob prvi zaposlitvi mladih,"" so še dejali in pojasnili, da bi projekt trajal do konca leta 2022, na podlagi ugotovitev pa bi sprejeli nadaljnje ukrepe.
NSi: Treba je povečati ponudbo stanovanj in vzpostaviti davčne olajšave za gradnjo kadrovskih stanovanj
NSi medtem podpira vzpostavitev kreditne jamstvene sheme za mlade za lastniško rešitev prvega stanovanjskega problema. ""Na drugi strani je treba povečati ponudbo stanovanj, zato moramo zagotoviti prazna nepozidana zemljišča za stanovanjsko gradnjo,"" so prepričani. Pri tem so izpostavil pregled občinskih prostorskih načrtov, v katerih so že predvidena nepozidana stavbna zemljišča za stanovanjsko gradnjo, pa zaradi različnih administrativnih ovir gradnja ni možna. Poleg tega bo treba po njihovem mnenju omogočiti hitrejše prilagajanje občinskih prostorskih načrtov. 
Zavzemajo se tudi za vzpostavitev paketa davčnih olajšav za gradnjo kadrovskih stanovanj. ""Za pomoč družinam, ki živijo v najemnem stanovanju, predlagamo, da se iz osnove za določitev višine za plačilo vrtca izvzame obrok kredita, ki so ga starši najeli za nakup nepremičnine, v kateri dejansko živijo, ali za plačilo najemnine,"" predlagajo. Spomnili so, da jim je uspelo s predlogom za znižanje davčne obremenitve najemnin (z dosedanjih 27,5 % na 15 %) in dodali, da jih čakajo še zahtevni koraki pri krepitvi pravne varnosti najemodajalcev.
Povežimo Slovenijo: Odgovor je regionalizacija in ustvarjanje ustreznih pogojev povsod po Sloveniji
""Mladim moramo omogočiti, da lahko sami rešijo svoj stanovanjski problem. Stanje na trgu nepremičnin je zaradi procesa centralizacije do določene mere izkrivljeno. Naš odgovor je regionalizacija in ustvarjanje ustreznih pogojev povsod po Sloveniji. Če bomo pri decentralizaciji učinkoviti, bo tudi cena padla,"" pa so prepričani v gibanju Povežimo Slovenijo. 
Dodali so še, da se strinjajo, da je treba več financ nameniti reševanju stanovanjskih problemov, sploh pri tistih, ki stanovanjski problem rešujejo prvič. ""Tu bomo postopali v treh smereh: okrepili bomo stanovanjski sklad z jamstvenimi shemami, bolje izkoristili potenciale javno-zasebnih partnerstev in spodbujali obstoječe dobre prakse na lokalni ravni (na vso Slovenijo razširiti prakso župana Kobarida Marka Matajurca, ki bo v občini ponudil mladim komunalno opremljene parcele po nizki ceni, in drugih dobrih praks),"" so še dejali. 
SAB: Naš cilj je, da pomladimo javno upravo in mladim zagotovimo 5000 delovnih mest v javni upravi
""Na sodoben način, pa vendar bistveno odločneje, kot se to počne danes, bomo reševali stanovanjske izzive mladih, kar jim bo omogočalo zgodnejšo osamosvojitev in enostavnejši nakup ali najem prvega stanovanja,"" pravijo na SAB. Pravijo, da bodo vzpostavili poroštveno stanovanjsko shemo, ki bo mladim omogočila lažji nakup stanovanja. Hkrati bo po njihovih besedah država zagotovila več neprofitnih stanovanj, ki bodo mladim bolj dostopna. 
Med ukrepi z dolgoročnejšimi učinki pa so našteli uvedbo modelov lažjega prehajanja mladih iz izobraževalnega sistema v prvo zaposlitev. Menijo, da si bodo tako lahko mladi veliko prej zagotovili stabilno zaposlitev. ""Naš cilj je, da pomladimo javno upravo in mladim zagotovimo 5000 delovnih mest v javni upravi,"" so še dejali. 
SD z zakonom za izgradnjo 10.000 dodatnih javnih najemnih stanovanj
Socialni demokrati so pripravili zakon za izgradnjo 10.000 dodatnih, novih javnih najemnih stanovanj. ""Gre za največji javni projekt gradnje stanovanj doslej, vreden 1,3 milijarde evrov, v obdobju do leta 2030,"" pravijo in pojasnjujejo, da je model pripravljen na predpostavki, da v povprečju najemnina za novo 65 m2 veliko stanovanje v Ljubljani ne presega 350 evrov na mesec. Pravijo še, da gre za prenos dobrega modela izgradnje javnih najemnih stanovanj na Dunaju, ""ki velja za enega najboljših na svetu, z eno pomembno razliko: medtem ko je tam vir financiranja prispevek na plače, je v primeru tega zakona predvideno proračunsko financiranje oziroma garancije"". 
Zakon hkrati tudi določa, da se s posebnim zakonom uveljavi nov sistemski davčni vir, ki bo na trajen način zagotavljal sredstva za gradnjo javnih najemnih stanovanj. Kot pojasnjujejo, gre potencialno za del davka na nepremičnine, ""katerega odsotnost je v Sloveniji tudi eden od razlogov za vrsto anomalij, ki jih imamo na stanovanjskem in nepremičninskem področju"". Hkrati s povečanjem fonda javnih najemnih stanovanj bodo predlagali vzpostavitev zakonske možnosti, da po zgledu nekaterih drugih zahodnih držav država omogoči občinam, da omejijo rast najemnin stanovanj, ki se oddajo na trgu. ""S tem bi odpravili oderuške najemnine in vnaprej preprečili špekulativno gradnjo, ki povzroča gentrifikacijo in s tem povezane škodljive družbene in ekonomske posledice,"" so še dejali na SD.
SDS z jamstveno shemo za mlade in dodatnimi 6000 javnimi najemnimi stanovanji
Slovenska demokratska stranka je v postopek sprejema v Državni zbor vložila predlog Zakona o jamstveni shemi za mlade, ki bo mladim, v starosti do 38 let, omogočil, da bodo za kredit, s katerim bodo reševali svoje prvo stanovanjsko vprašanje, ki vključuje tako prvi nakup, gradnjo, prenovo ali dograditev stanovanjske nepremičnine, rekonstrukcijo ali spremembo namembnosti prostorov v stanovanje, če stanovanje ustreza površinskim normativom za primerno stanovanje v skladu z veljavno zakonodajo, lahko prejeli državno poroštvo. 
Predlog zakona je že v zaključni fazi in tik pred sprejetjem, so spomnili. ""Dodatno smo namenili sredstva za subvencioniranje najemnin javnih najemnih stanovanj, s povišanjem povprečnin občinam pa jim je omogočeno, da del teh sredstev namenijo za gradnjo javnih najemnih stanovanj,"" pojasnjujejo. Iz naslova že začetih gradenj javnih najemnih stanovanj od Stanovanjskega sklada RS ter mestnih in občinskih skladov bo do leta 2027 zgrajenih dodatnih 6000 javnih najemnih stanovanj, še zagotavljajo.
"
https://www.24ur.com/novice/tujina/volilna-kampanja-v-franciji-postaja-vse-bolj-razgreta.html,Volilna kampanja v Franciji postaja vse bolj razgreta,"Francoski predsednik Emmanuel Macron je imel velik shod v Marseillu, mestu, kjer je sicer močna njegova protikandidatka v drugem krogu predsedniških volitev 24. aprila, skrajna desničarka Marine Le Pen. V več mestih po Franciji so bili napovedani shodi proti skrajni desnici, pa tudi v podporo Le Penovi.

","Emmanuel Macron je zbranim v Marseillu dejal, da bo predsedniku vlade poveril nalogo ekološkega načrtovanja. ""Moja politika v prihodnjih petih letih bo zelena ali pa je ne bo,"" je zatrdil in napovedal nova vlaganja v obnovljive vire energije. Napovedal je prenovo svoje dosedanje politike, češ da je razumel sporočilo, ki ga je dobil v prvem krogu volitev.
Macron skuša v Marseillu na svojo stran dobiti volivce, ki so v prvem krogu glasovali za levičarja Jean-Luca Melenchona. Ta je v pristanišču na jugu Francije dobil kar 31 odstotkov glasov.
Za francoskega predsednika je ključno, da si pridobi podporo Melenchonovih volivcev, če hoče čez dober teden zmagati in ostati v Elizejski palači še pet let.
Melenchon je v prvem krogu na nacionalni ravni dobil skoraj 22 odstotkov glasov in je le malo zaostal za Marine Le Pen. Svoje volivce je pozval, naj v drugem krogu ne dajo glasu skrajni desničarki, a jim obenem ni jasno naročil, naj podprejo Macrona. 
Ta si zdaj prizadeva približati se volivcem na levici, čeprav je bil od tam v preteklosti večkrat deležen oznake, da je predsednik bogatih. Tako je izrazil pripravljenost nekoliko popustiti glede pokojninske reforme in bil kritičen do izjemno visokih zaslužkov vodilnih v francoskih podjetjih, danes pa se je osredotočil še na ekologijo.
Pred petimi leti je Macron Le Penovo prepričljivo premagal, ker so ga mnogi volivci podprli zgolj zato, da bi preprečili prihod skrajne desničarke na oblast. Tudi letos je Macron Francoze pozval k zaustavitvi skrajne desnice, a je boj med kandidatoma bolj izenačen, čeprav se v zadnjih dneh razlika med njima nekoliko povečuje. Tako zadnje ankete Macronu napovedujejo zmago s 55 odstotki glasov.
V Franciji so danes napovedani številni shodi proti skrajni desnici, h katerim pozivajo sindikati in druge organizacije. Potekali naj bi v okoli 30 mestih po vsej državi.
Nekdanji svetovalec Le Penove Florian Philippot, ki ob sobotah redno protestira proti ukrepom zaradi koronavirusa, pa je sporočil, da bo njegov današnji protest za shod v podporo Le Penovi.
Skrajna desničarka je bila v petek na shodu Pertuisu na jugu države sicer že tarča protestnikov, ki so jo zmerjali z rasistko. Zapletla se je tudi v precej neprijetno izmenjavo mnenj z muslimanko, pokrito z ruto, ki ji je med drugim dejala, da se je njen oče 15 let kot vojak boril za Francijo.
V zadnjih dneh je v ospredju kampanje tudi vprašanje prepovedi zakrivanja žensk, ki jo namerava uvesti Le Penova. Macron po drugi strani vztraja, da je nošenje rute stvar izbire posameznice, ter prepovedi nasprotuje.
Danes pa je Le Penova obiskala manjši kraj na severozahodu Francije, kjer je v prvem krogu prepričljivo zmagala. Tam je obljubila, da bo Francijo vodila kot družinska mati in bo ščitila najbolj ranljive.
"
https://www.24ur.com/novice/volitve/odstevanje-do-volitev-kaj-so-stranke-v-kampanji-ze-pripravile-in-kaj-se-bodo.html,Odštevanje do volitev: kaj so politične stranke že pripravile in kaj še bodo? ,"Teden dni je še do volilnega molka pred državnozborskimi volitvami in kljub velikonočnim praznikom je predvolilna kampanja v polnem teku. Predsednik vlade in SDS Janez Janša je v Ormožu položil temeljni kamen za nove prostore nemškega podjetja, na terenu so bili tudi njegovi morebitni bodoči partnerji. Stranke nasprotnega političnega pola pa so svoja stališča soočile z ljudstvom – na Trgu republike je iniciativa Glas ljudstva organizirala prvo neposredno soočenje strank z ljudmi. ","
Počitka ob začetku praznikov teden dni pred volitvami ni, del vladne ekipe je sodeloval na slovesnosti ob začetku gradnje novega obrata nemškega podjetja Carthago. 
Zdravko Počivalšek je tam povedal, da je Slovenija močna samo toliko, kolikor je močno njeno gospodarstvo. 
Premier Janez Janša pa: ""Edina uspešna socialna politika je politika ustvarjanja novih delovnih mest."" Delovno mesto pa, da omogoči tistemu, ki je zaposlen, da skrbi zase, za družino in za skupnost, je še dodal. ""Vse drugo, kar včasih poslušamo, kako praktično denar raste na drevesu, pa je glavni problem, kako ga deliti ... ne bom uporabil tiste besede, ki si jo tako ravnanje zasluži, ampak to je popolnoma mimo.""
S svojimi kandidati se je danes srečala tudi predsednica stranke Naša dežela Aleksandra Pivec. ""Kdaj, če ne zdaj, je čas, da se politika poenoti, združi in poskuša odgovoriti na tista vprašanja, ki bodo pomagala pri delu in življenju ljudi,"" je nagovorila zbrane.
Nobene od strank, ki so del ali simpatizerke zdajšnje koalicije, sicer ni bilo na včerajšnjem javnem soočenju, ki je potekalo namesto petkovega protesta. Vzdušje pred soočenjem je bilo zelo sproščeno in dežniki so se kmalu izkazali še za kako dobrodošle. 
A soočenje so organizatorji izpeljali. V nekaterih pogledih so si bile stranke povsem enotne. Na primer pri vprašanju, ali menijo, da je samskim ženskam treba omogočiti dostop do oploditve z biomedicinsko pomočjo. Spet v drugih ne – na primer pri tem, ali bi spodbujali shemo najema z odkupom stanovanj.
Odgovarjanje neposredno ljudem se je udeležencem zdelo pomembno. ""Če bi bilo lepo vreme, bi bilo še lažje. Mogoče je pa to tudi test nas, koliko mislimo resno, s tem, ko pravimo, da smo politiki tu zaradi ljudi,"" je dejal Robert Golob. 
""Tukaj smo bile stranke, ki smo pokazale, da smo pripravljene po 24. aprilu obrniti nov list, da se ljudstva ne bojimo in da si želimo s civilno družbo sodelovati,"" je dejal Luka Mesec. 
 
Glavno sporočilo iniciative Glas ljudstva je sicer, da vsak glas šteje, zato pozivajo k množičnemu odhodu na volišča. 
"
https://www.24ur.com/novice/tujina/soproga-putinovega-zaveznika-predlaga-izmenjavo.html,Medvedčukova soproga prosi: Zamenjajte mojega moža za ujete Britance,"Soproga proruskega politika Viktorja Medvedčuka, ki ga je pred dnevi aretirala ukrajinska varnostna služba, je objavila videoposnetek, v katerem britanskega premierja Borisa Johnsona prosi za pomoč. Prepričana, da lahko vpliva na mnenje predsednika Zelenskega, mu predlaga izpustitev njenega moža v zameno za britanska državljana, ki sta se predala Rusom. ","""Spoštovani premier Johnson, sem Oksana Marčenko, žena politika Viktorja Medvedčuka. Prosim vas za pomoč pri zamenjavi mojega moža, ki so ga kijevske oblasti nezakonito pridržale zaradi političnih razlogov in lažnih obtožb, za vaša državljana, Aidena Aslina in Seana Pinnerja, ki sta se predala ruski vojski. Gospod premier, imate velik vpliv na predsednika Zelenskega. Če vam je mar za svoje državljane, pomagajte njihovim družinam in prijateljem, da dobijo Aidena in Seana nazaj. Meni pa pomagajte vrniti Viktorja,"" ga prosi. 
Spomnimo. Ukrajinska varnostna služba je v torek sporočila, da je aretirala Medvedčuka, vidnega proruskega poslanca, v preteklosti enega najvplivnejših ukrajinskih politikov, ter hkrati enega najbogatejših ljudi v Ukrajini, ki zaradi tesnih vezi z Moskvo velja za zelo kontroverzno osebnost, med drugim naj bi bil ruski predsednik Vladimir Putin tudi boter njegovi hčerki.
Nekaj dni po začetku ruske invazije je Medvedčuk pobegnil iz hišnega pripora, sedaj pa so ga ukrajinske sile v posebni operaciji prijele. Že lani so v Ukrajini proti njemu sprožili postopek zaradi izdaje in poneverb, sam pa vse obtožbe zanika. 
Ukrajinski predsednik Volodimir Zelenski, ki je objavil fotografijo Medvedčuka v ukrajinski uniformi in z rokami v lisicah, je Rusiji ponudil njegovo zamenjavo za zajete ukrajinske vojake. ""Ruski federaciji predlagam zamenjavo tega vašega tipa za naše fante in dekleta, ki so sedaj v ruskem ujetništvu,"" je dejal v video nagovoru, objavljenem na Telegramu.
S tem pa je izzval ostro reakcijo Moskve. Najprej se je oglasil nekdanji predsednik in premier Rusije, zdaj pa namestnik predsednika ruskega varnostnega sveta Dmitrij Medvedjev. ""Te spake, ki same sebe označujejo za ukrajinske oblasti, pravijo, da želijo iz Medvedčuka izsiliti priznanje, hitro in pošteno, ga obsoditi in nato zamenjati za vojne ujetnike (...) Ti ljudje bi morali paziti in ponoči dobro zaklepati vrata, da ne bodo sami postali tisti, ki se jih bo izmenjevalo,"" je bil oster.
Tiskovni predstavnik Kremlja Dmitrij Peskov je kasneje dodal, da bo Kremelj pozorno spremljal usodo Medvedčuka in da k temu poziva tudi evropske politike, ""glede na to, da jih vedno tako močno skrbi svoboda govora"". Postopek proti njemu je označil kot politično motiviran, hkrati pa zavrnil možnost izmenjave, saj da gre za ""ukrajinskega državljana in tujega politika"".
"
https://www.24ur.com/novice/slovenija/ceferin-o-slovenski-politiki-grof-drakula-v-boj-proti-ljudem-posilja-vampirje.html,Čeferin o slovenski politiki: Grof Drakula v boj proti ljudem pošilja vampirje ,"Eden najvplivnejših in najprepoznavnejših slovenskih obrazov, predsednik Uefe Aleksander Čeferin, je spregovoril o davku, ki ga terja vojna v Ukrajini, odnosu z Rusijo in tudi o slovenski politiki. Uefa je v začetku vojne na pomoč priskočila številnim nogometašem, ki so se trudili zapustiti napadeno državo, hitro pa so tudi ugotovili, da napovedani finale lige prvakov v Sankt Peterburgu ne bo mogoč. Izpostavil je pomen sodelovanja tako na športni kot politični ravni, do slovenske politike pa je kritičen: ""Včasih me slika spominja na Transilvanijo, kjer grof Drakula pošilja svoje vampirje v boj proti ljudem. Vendar bo prišlo tudi jutro.""","Da že dlje časa obstaja ""strah"", da se bo predsednik Uefe Aleksander Čeferin podal v politiko, je v intervjuju za časopis Večer namignil novinar. Čeferin je sicer trenutni vladi že večkrat podal kritično oceno, tokrat pa se je osredotočil na ""grozljivo odsotnost vsake kritike"". ""Grozljivi so tudi napadi na vsakogar, ki odpre usta in ima drugačno mnenje, četudi ga izrazi spoštljivo,"" je dejal. Pričakuje, da se bo slednje v zadnjih dneh pred volitvami še poslabšalo, a za zdaj je še vseeno vesel, da je v Sloveniji ""vsaj toliko demokratični, da nas ne morejo zapirati"".
""Včasih me slika spominja na Transilvanijo, kjer grof Drakula pošilja svoje vampirje v boj proti ljudem,"" je karikiral, a dodal, da bo zagotovo prišlo tudi jutro. Ob tem je poudaril, da je problem slovenske vladajoče politike, da v osnovi ne spoštuje institucij, ki so za njihovo delovanje postale ""zoprn del sistema"". ""Ko civilna družba postane moteča za oblast in jo politika poskuša zatreti, nastane velik problem. Prav tako nastane problem, če ločujemo med mamo s krščanskimi in muslimanskimi vrednotami. Civilna družba mora vedno ohranjati opozicijsko vlogo,"" je dejal.
Naloga oblasti je po njegovem mnenju, da poskuša sobivati s civilno družbo, ne pa da jo zatira, ponižuje, vlaga kazenske ovadbe in drugo. ""Takšna represija ima vedno učinek bumeranga."" Prepričan je sicer, da je lahko Slovenija uspešna le takrat, ko je enotna: ""Z diskreditacijami, laganjem in žaljenjem se že dogaja nasilje, zato je treba s takšnim načinom delovanja prenehati.""
'Politična pasivnost med volivci daje spodbudo populistom'
Da imajo ljudje, ki želijo postaviti Slovenijo na glavo, učitelje v tujini, da so slednji bolj napredni, saj so že uspešno prevzeli medije, še poudarja: ""Hvala bogu je v Sloveniji še vedno večina medijev neodvisna."" Prav tako meni, da se ljudje niti ne zavedajo, da z razkrojem neodvisnih institucij nastanejo strahovite posledice za vso družbo. ""Pomenu pravne države bi morali zagotovo nameniti večjo pozornost,"" je dejal ter navajal Danteja Alighierija, da je najbolj vroč del pekla rezerviran za tiste, ki v času moralne krize zadržijo svojo nevtralnost.
Čeferin se kljub temu ne namerava podati v politiko, poudarja pa, da se morajo ljudje na volitvah odločiti za tistega, ki se jim bo zdel najbolj kredibilen. ""Kot družba moramo razčistiti, kaj si želimo v prihodnje. Ljudje so pametni in zagotovo se bodo dobro odločili,"" je prepričan ter Slovence pozval k volitvam, ki da so istočasno pravica in tudi dolžnost vsakega polnoletnega državljana. ""Prav politična pasivnost med volivci namreč daje spodbudo populistom,"" je dodal.
Ob tem meni, da se v politiko ne bi smel nihče podajati po zaslužek. Finančna neodvisnost se mu zato zdi pomembna, a kot poudarja, je v Sloveniji tudi veliko ""odličnih znanstvenikov in profesorjev, ki so slabo plačani in nikoli ne bodo finančno popolnoma neodvisni"".
O ukrepih, ki jih je v luči vojne sprejela Uefa
V intervjuju se je dotaknil tudi vojne v Ukrajini in sodelovanja z Rusijo. Meni, da ruski šport zaradi odločitev posameznikov ne bi smel trpeti, a da so določene sankcije morali sprejeti tudi pri Uefi. ""Treba je vedeti, da to ni vojna proti ruskim športnikom ali ruskemu narodu. Čeprav to ni njihov boj, bodo utrpeli posledice. Uefa bo kmalu sprejela odločitev, ali bodo ruski klubi lahko nastopali na evropskih tekmovanjih,"" je dejal.
Po začetku vojne so sicer hitro ugotovili, da finala v Sankt Peterburgu ne bo mogoče izvesti. ""Predsednik ruske zveze je na nek način razumel odločitev Uefe. Malo je govoril o tem, da gre za vmešavanje politike v šport, a nam težko soli pamet, glede na to, da se v Rusiji vse športne odločitve sprejemajo na ravni režima,"" je dejal. Ob tem je dodal, da z rusko zvezo ohranjajo korektne odnose, pritiskov za prestavitev finala pa da ni bilo.
Prekinili so tudi sponzorsko pogodbo z ruskim podjetjem Gazprom, kar jim je prineslo okoli 100-milijonsko izgubo. ""To je veliko, a v težki situaciji je okoli igrišča v Ligi prvakov nemogoče reklamirati Gazprom, če v Ukrajini poteka krvava vojna. Svojo odločitev smo sprejeli neodvisno od politike in nikakor ne želim, da bi nam kdor koli solil pamet,"" je pojasnil. Vodja Gazproma Aleksander Djukov sicer ostaja član izvršnega odbora Uefe, prav tako pa iz nje niso izključili ruske nogometne zveze.
Rusofobija se sicer čuti tudi v svetu športa. Opisal je dogodke s kongresa v Katarju, kjer sta se delegata ruske zveze skrivala pred drugimi udeleženci. Ljudje so se obračali stran od njiju, pretvarjali so se, da ju ne poznajo, je dejal. ""Zgodba spominja na teroristične napade, ko so predvsem primitivci enačili vse muslimane s teroristi. Sedaj isti ljudje obsojajo vse Ruse kot vojne zločince, a verjemite mi, da Rusi ne podpirajo vojne v sosednji državi.""
Vlogo Slovenije ob dogajanju v Ukrajini vidi kot nepotrebno izpostavljanje
Več pozornosti bi morali sicer nameniti pozivanju k miru in skupnim dogovorom, meni ter dodaja, da vlogo Slovenije ob dogajanju v Ukrajini vidi kot nepotrebno izpostavljanje. ""Vsaka vlada bi morala predvsem skrbeti za interese Slovenije, ne pa za lastno profiliranje. Verjamem, da je oblast sladka in je pomembno dobiti volitve, a interesa Slovenije zaradi osebne promocije ne bi smeli izpostavljati,"" je dejal.
Da bi morala Slovenija ostati del jedra EU ter da so posamične akcije nesmiselne: ""Vendar pa na svetovni ravni k sreči nimajo posebnega pomena.""
Sam se je že srečal z ruskim predsednikom Vladimirjem Putinom, opisal pa ga je kot osebo, ki je bila vedno dobro pripravljena na sestanke. Prav tako se je tudi že srečal z ukrajinskim predsednikom Volodimirjem Zelenskim, ki da je zanimiv človek, a da z njim nima posebnega odnosa.
"
https://www.24ur.com/novice/volitve/o-kadrovanju-pravni-drzavi-medijih-kateri-so-viri-nezaupanja-v-politiko.html,"O kadrovanju, pravni državi, medijih: kateri so viri (ne)zaupanja v politiko?","Še dober teden nas loči do dneva, ko bomo na volitvah odločili, v katero smer naj gre naša država v prihodnjih štirih letih. Volilna udeležba je pri nas običajno pod evropskim povprečjem. Zakaj Slovenci politiki ne zaupamo? O pravni državi, svobodi medijev in kadrovanju so se z voditeljem Gregorjem Trebušakom pogovarjali Polona Rifel iz Povežimo Slovenijo, Matej T. Vatovec iz Levice, Robert Pavšič iz LMŠ, Aleš Hojs iz SDS, Matjaž Nemec iz SD in Mark B. Andrijanič iz NSi.","
Soočenje se je začelo z vprašanjem na temo medijske svobode. Ameriški State Department vsako leto izda poročilo o medijski svobodi. V letošnjem poročilu na primer izpostavljajo pritiske vlade na STA in RTV, pa premierjeve napade na našo medijsko hišo, opozarjajo tudi, da na Twitterju ne gre napisati kar vsega. Andrijanič je uvodoma ocenil, da so mediji pri nas svobodni. ""V državah, kjer niso svobodni, mediji vlad ne kritizirajo, pri nas pa je kritika vlade nekaj običajnega, prej pravilo kot izjema. Tudi ne poznam nobenega novinarja ali urednika, ki bi zaradi svojega poročanja izgubil službo ali še huje, da bi se mu skrivil kakšen las na glavi. V taki državi na srečo ne živimo, Slovenija je svobodna država. Ni sicer brez napak, mislim pa, da smo del evropske celine, ki svobodo medijev in posameznika neizmerno ceni.""
 Nemec je temu ugovarjal: ""Jaz pa poznam posameznike, ki so bili prisiljeni zapustiti službo prav zaradi mobinga. Pritiski na urednike in lastnike so veliki, predvsem kar se tiče želje po financiranju oglasov od podjetij, ki so blizu vodilnih političnih strank – z jasnim ciljem, da se poroča bolj prijazno do vladajoče garniture. Medijski prostor v Sloveniji se, kar se tiče svobode, oži. Mi smo kot ukrep pripravili dva zakona, zakon o RTV in zakon o medijih,"" je dejal Nemec, ki upa, da bo ""prihodnja levosredinska vlada spremembe nemudoma poslala v DZ"".
Hojs v družbenih omrežjih vidi velike prednosti: ""Ne govorim konkretno o vas, ampak v zadnjem letu sem bil deležen množice lažnivih poročanj in seveda, kje drugje kot na Twitterju naj to človek demantira? To je edina pot, kajti novinarji so v pretežni meri še zmeraj inštrumentalizirani od kolegov bivše levice. Prav bizarno je na vaši televiziji, torej 24UR poslušati, kako želimo kogar koli utišati, dajati uredniške napotke, ko pa ste v dveh letih – po moji oceni – tisti, ki niste našli niti enega pozitivnega prispevka za to vlado. Vaš cilj je bil to vlado vseskozi diskreditirati, napadati, o njej povedati vse najslabše. Vem, da to boli tudi vas, zato je naša odkrita beseda za vas moteča. Ampak verjamem, da so volivci to prepoznali in cenijo, da smo politiki odkriti.""
Pavšič meni, da bi morali po takšnem poročilu ""zazvoniti vsi alarmi"": ""Ampak točno vidimo, kakšen je odnos."" Po kratkem besednem spopadu s Hojsom o (ne)spoštljivem odnosu do novinarjev je stanje na RTV ocenil kot katastrofalno: ""Upira se celotna novinarska sfera in tako ne gre naprej. Zakon o RTV bo treba spremeniti, pa ne na način, kot so si zamislili v koalicijskih strankah, ampak tako, da se iz vodstva – vsaj iz vsebinskega dela –takoj umakne politiko. Politika namreč pri tistem, ki ji nastavlja ogledalo, nima kaj početi.""
Vatovec se je strinjal, da bi morali zvoniti alarmi: ""To, da ni bil skrivljen noben las, je laž. Spomnimo se samo na STA, koliko časa ga je vlada hirala, koliko časa je zamikala izplačila. In če pogledamo stanje na RTV, vidimo, da so mediji, ki bi morali biti v javnem interesu, močno na udaru. Videli smo prekinitev nekaterih kritičnih oddaj v predvolilnem času in vidimo, kako se določene novinarje degradira na status navadnega novinarja, prihaja do menjav urednikov."" SDS je poočital, da so ""s pomočjo madžarskega denarja zgradili svoj medijski svet"". Glede rešitev je poudaril, da mora biti status medijev v vsaki sodobni družbi nekaj, kar se varuje. Izpostavil je preureditev zakona o RTV, katerega cilj bi morala biti depolitizacija. Ocenil je, da je depolitizacija mogoča tudi, če zakon piše politika – če je dovolj politične volje, zagotovilo za depolitizacijo pa je malo ali nič prisotnosti politike v programskem svetu.
Rifljeva je poudarila, da se pri Povežimo Slovenijo zavzemajo predvsem za transparentno lastništvo medijev. ""Ko bo lastništvo transparentno, bodo lahko uporabniki sami precenili, kam kdo taco moli,"" je ocenila. Ko gre za RTV pa je dejala, da si v programskem svetu želijo enakomerno prisotnost opozicije in pozicije. ""Bi se pa morali novinarji večkrat pogledati v ogledalo, ker se na družbenih omrežjih večkrat deklarirajo za levo ali desno opcijo, kar pa za neodvisno novinarstvo ni dobro."" Tako Rifljeva kot Hojs sta se obregnila ob to, da naj bi tudi leva politična opcija leta izvajala svoj vpliv na RTV. Nemec pa se je zavzel za bolj spoštljiv dialog med mediji in politiko, saj da je postal ""neznosen"".
Rogljički ter KPK, NPU … Česa (ne) potrebujemo?
V nadaljevanju so se sogovorniki dotaknili pravne države. Na vprašanje, ali je bila v času koronakrize težava, da vatli za vse niso bili enaki, saj se kršiteljem ukrepov iz političnih vrst ni zgodilo nič, imeli pa smo afero ""rogljiček"", je Hojs dejal, da ""gotovo"". ""Tudi vsak izmed nas je storil kakšno napako, nihče ni nezmotljiv. Prepričan sem tudi, da bi vsak izmed nas kakšne stvari, če bi jih lahko naredil znova, naredil drugače."" Ga je pa zmotilo, da mediji niso poročali o ""celotni zgodbi"" v primeru rogljička ali branja ustave, je poudaril.
Nemec je prepričan, da ""še nikoli nismo bili priča tako temnim časom v odnosu med svobodo in represijo"". Vladajoči koaliciji je poočital, da si je ob medijih želela podrediti še Policijo, z zmanjšanjem finančnih sredstev pa tudi sodstvo. ""To so ključni elementi, ko želiš demokratično družbo pripeljati v vode avtoritarizma,"" ocenjuje Nemec.
Andrijanič je glede dvojnih meril dejal, da pred zakonom ""absolutno moramo biti vsi enaki"". Dejal pa je, da so povsod po Evropi veljali identični, če ne še strožji ukrepi za zajezitev pandemije, ""pa ni nihče kričal o represiji"". ""Kar pa je še bolj pomembno, pa je, da je bila v večini drugih evropskih držav opozicija pripravljena narediti korak nazaj in podpreti vladna prizadevanja, četudi morda niso bila najboljša. Enostavno zato, ker je v težkih časih enotnost nujna."" Opozoril je, da časi niso enostavni in bi bilo tudi zdaj nujno stopiti skupaj. Glede protestov pa je opozoril, da bi neprijavljen protest v Bruslju ali Berlinu ""trajal le do prihoda prvega policista"". ""Pravica do protestiranja je ena od temeljnih pravic, ampak tudi tu veljajo pravila,"" je opozoril.
Pavšič je vladi očital postavljanje ograj pred miroljubnimi ljudmi, ""ki so sedeli pet metrov narazen in brali ustavo. Očitno se jim to zdi zelo nevarno."" Ko gre za upravljanje s koronsko krizo, pa je bil kritičen do odločitve vlade, da glavni govorci, ki so posredovali informacije o pandemiji, ostanejo isti tudi po tem, ko je raziskava pokazala, da so deležni nezaupanja ljudi. ""V osnovi je bilo vse skupaj zgrešeno,"" je ocenil. Po njegovem je večina ljudi upoštevala ukrepe, peščica, ki jih ni, pa jih ni zaradi političnih razlogov. ""Opozicija ni bila kriva, da ste zavozili epidemijo,"" je še vztrajal.
Vatovec je menil, da vsakdo, ki se zapleta v takšne ali drugačne koruptivne posle, za Levico ni sprejemljiv, po njegovem pa so nepravilnosti tudi razlog, zakaj ljudje politiki ne zaupajo več. ""Ljudje niso začeli protestirati zaradi ukrepov. Najprej so začeli protestirati zaradi izdaje volivcev. SMC, DeSUS in tako naprej so podprli nastanek te koalicije, čeprav so prej zatrjevali, da tega ne bodo storili. Protesti pa so se nato nadaljevali zaradi zlorabe epidemije. Spomnite se mask iz serviet z gumico, postelj z respiratorji, vprašanj okoli iskreni.net in ministra Ciglerja Kralja, izgubljenih tovornjakov z zaščitno opremo gospoda Tonina …""
 Rifljeva je poudarila, da morajo za vse veljati enaka pravila. ""Verjamem v pravno državo in verjamem, da bodo tisti, ki so dobili globe, lahko poiskali sodno varstvo in dobili odgovore od pristojnih organov. Tu težko govorimo o represiji,"" je ocenila in izpostavila veliko število poškodovanih policistov na protestih. ""Verjamem, da policisti delajo dobro."" Glede mnenja KPK o ministru Zdravku Počivalšku pa je dejala, da je KPK krivdo pripisala direktorju blagovnih rezerv.
Pavšič se s tem ni strinjal, dejal je, da gre za zelo domiselno interpretacijo ugotovitev KPK: ""Ni bil samo KPK tisti, ki je ugotovil, da je minister Počivalšek krši integriteto, torej tisto, kar ga dela ministra. Izgubil je zaupanje, odločba je bila pravnomočna tako proti njemu kot nekdanjemu državnemu sekretarju Alešu Cantaruttiju. Danes je Počivalšek še vedno minister in kandidira za naslednji sklic parlamenta, gospod Cantarutti je dobil krasno službo. Kot da se ni zgodilo nič."" Dejal je tudi, da NPU kazensko ovadbo zoper Počivalška in vse, ""ki so bili zraven pri nabavi zaščitne medicinske opreme, drži v predalu"".
Hojs je ocenil, da KPK v aktualni obliki ne potrebujemo. ""KPK je forum, ki je primeren za politične obsodbe."" Dejal je, da KPK vztraja pri tem, da bi na podlagi njihovih mnenj odstopali ministri, kar sam ocenjuje kot nesprejemljivo. ""To je nepotrebno slepo črevo v naši družbi. Okrepiti je treba tožilstvo, Policijo, potrebujemo finančno policijo, ne organa, ki daje načelna mnenja.""
Vatovec je ocenil, da želi vlada ""pomesti vse institucije, nad katerimi nima nadzora"". ""Če bi SDS na vrh KPK imenovala svojega človeka, s KPK ne bi imeli nobenih težav,"" je prepričan.
Andrijanič pa je prepričan, da je čas, da rečemo bobu bob: ""Nobenih težav z nakupi opreme ne bi bilo, če prejšnja koalicija za seboj ne bi pustila praznih skladišč."" KPK pa ne bi ukinil. ""Bi pa izpostavil nekaj drugega. Ko gre za vladavino prava, mislim, da naše državljane mnogo bolj skrbijo sodni zaostanki, ki uničujejo življenja državljanov in gospodarstvo. Več kot 260-krat je že Evropsko sodišče za človekove pravice Slovenijo obsodilo zaradi sojenja v nerazumnem roku.""
Nemec se je strinjal, da to je težava, a je izpostavil, da smo ""Slovenci nagnjeni k temu, da imamo nadpovprečno število tovrstnih tožb po raznih institucijah"". Poudaril pa je, da so zaskrbljenost nad stanjem demokracije pri nas izpostavile vse štiri nadzorne institucije – varuh človekovih pravic, KPK, Računsko sodišče in informacijska pooblaščenka. ""Ne vem, kaj je še potrebno, da razumemo, da imamo v naši državi resno krizo demokracije?""
Tudi Rifljeva nasprotuje ukinitvi KPK, dejala pa je, da imamo v Sloveniji sodne zaostanke, kljub nadpovprečnemu številu sodnikov. Izpostavila je počasno delo NPU, tudi v preteklosti, in izpostavila primere Grep, farmacevtka … Dejala je, da bi morali razmisliti, kaj storiti s takšnimi institucijami.
""Ljudi boli, ko je nekomu odpisanih več kot 40 milijonov evrov. Družina Jankovič. Boli jih, ko tukaj niso enaki,"" pa je k vsemu skupaj dodal Hojs. Andrijanič pa je dodal nerešene afere Teš 6, bančna luknja, Stožice … ""Ko gre za običajne ljudi, sodni sistem dobro deluje, ko gre za ljudi z denarjem, pa se začnejo stvari zapletati.""
Vaši in naši kadri
Sogovorniki so razpravljali tudi o kadrovanju. Na vprašanje, kakšna je razlika med povolilno čistko, ki jo napoveduje potencialna prihodnja vlada, in tisto, ki jo je izvedel SDS, je Vatovec dejal, da ""pri tej vladi ni šlo za vprašanje kompetenc, ampak stroge poslušnosti"". ""Zakaj je gospod Matoz postal nadzornik v dveh podjetjih in izvršni direktor DUTB? Ker je odvetnik gospoda Janše.""
Hojs je dejal, da ima Slovenija težavo majhnosti: ""Ko narediš dva koraka, srečaš sorodnika, prijatelja …"" Pretekli opciji pa je poočital, da so njihovi kadri sedeli tudi na šestih funkcijah.
""NSi se zavzema za umik politike iz gospodarstva,"" pa je dejal Andrijanič. ""To pa bo prinesla privatizacija deležev, ki niso strateški."" Na vprašanje, ali je to Dars, ki ga vodi NSi-jev Valentin Hajdinjak, pa je dejal, da Dars predstavlja infrastrukturo, ki je strateškega pomena in od koder se država ne sme umikati: ""Ni pa nobene potrebe, da država igra hotelirja, saj ima težave že z opravljanjem osnovnih javnih funkcij."" Andrijanič je sicer prepričan, da je Hajdinjak, ki je na Dars prišel brez podobnih delovnih izkušenj, svoje delo opravil dobro, predlagal je, da se ljudi sodi po rezultatih. ""Prinesel je učinkovitost,"" je še ocenil.
Nemec pa je mnenja, da prav zato ljudje nimajo zaupanja v politiko. ""Ko ti v program zapišeš umik politike iz gospodarstva in potem narediš ravno nasprotno, ljudje ne verjamejo več v politiko."" Dejal je, da je treba biti načelen. Ko gre za delo Hajdinjaka, pa je ocenil, da je nemogoče dokazati, da so izpeljani Darsovi projekti odvisni od enega človeka: ""Nastavljali so se desetletja.""
Če bodo sestavljali novo vlado, je Pavšič napovedal hitro in natančno revizijo vseh zaposlitev, pri čemer pa ne bo pomembna ""barva"", ampak kompetence. ""Ne smemo pa pozabiti, da Dars ni parkirišče samo za podpredsednike strank, ampak tudi za tiste, ki so odstopili zaradi nabav zaščitne opreme. Zgodbe je treba povezati. Imamo Dars, drugi tir, Luko Koper in energetiko. Povsod se v zadnjem času pojavljata samo SDS in Nova Slovenija.""
Rifljeva je dejala, da zagovarjajo imenovanja kompetentnih ljudi – ne glede na to, od kod kdo prihaja. ""Zanima pa me, ali bo prihodnja vlada na Darsu izvedla menjavo samo zato, ker gre za podpredsednika stranke, glede na to, da smo slišali, da družba uspešno posluje?"" Bi si pa, tako Rifljeva, na odgovornih mestih želeli več žensk. Vatovec je glede Hajdinjaka dejal, da bodo v vseh primerih pregledali poslovanje podjetij.
Glede privatizacije hotelov pa Vatovec meni, da bi država morala imeti interes, da ohranja kritično turistično infrastrukturo, kar hoteli so, v državni lasti. Andrijanič pa je dejal, da še ni videl hotelskega investitorja, ki bi hotel ""dal na tovornjak in ga odpeljal drugam"". ""Slovenske hotelske kapacitete bodo polne, potrebujemo pa pametne, strateške lastnike, ki bodo v te kapacitete vlagali in razvijali celotne destinacije. Država pa naj denar raje vlaga v javno zdravstvo, v socialo in ostale stvari, ki so za državljane pomembne, ne pa v kupovanje hotelov. To ni primarna naloga države.""
Nemec je menil, da takšna vlaganja lahko opravi država, ki ima zdravo gospodarstvo: ""Ali nimamo dovolj sposobnih menedžerjev, da vodijo naš dragulj turizma? To je hitro rastoča panoga.""
Vatovec pa je opozoril, da hotelov resda nihče ne odpelje, da pa smo videli primere, ko so novi lastniki prepolovili delovno silo, uvedli prekarno delo in le malo vlagali v infrastrukturo.
"
https://www.24ur.com/novice/volitve/katere-izjave-in-soocenja-so-najbolj-zaznamovala-dosedanjo-predvolilno-kampanjo.html,Katere izjave in soočenja so najbolj zaznamovala dosedanjo predvolilno kampanjo?,"Za nami so tri predvolilna soočenja na POP TV, čakata nas še dve. Iskrilo se je večkrat, med različnimi predstavniki političnih strank. A katere izjave so tiste, ki so najbolj zaznamovale dosedanja predvolilna soočenja?","
Še preden smo dobili prvi odgovor na prvem soočenju je notranji minister Aleš Hojs uvod začinil z besedami: ""Predsednik vlade se bo bodisi v vaši televizijski oddaji bodisi na javni RTV soočil s komerkoli, tudi z elektrooligarhom, ki stoji na moji levi."" S temi besedami je imel seveda v mislih nekdanjega direktorja podjetja Gen-i Roberta Goloba.
In potem je retorična začimba ostala tudi v drugem soočenju. ""Najbrž je ta njegova 45.000-evrska nagrada na mesec botrovala temu, da ga je kolega označil za oligarha,"" je dejala Romana Tomc.
""To je, kot da bi si pogodbo podpisoval sam,"" pa je na besede odgovoril Golob ter poudaril, da pogodbo vedno podpiše lastnik.
Ostala je tudi v debati o visokih položnicah. ""Tudi elektrooligarh se je pritoževal, ker je bila cena na trgu previsoka, in jo je nato državljanom prodajal po nesorazmerno visoki ceni,"" je dejal Hojs. 
""To sva že s policijskim ministrom razčiščevala. Vsaka njegova beseda o podjetju Gen-i je laž,"" mu je odgovoril Golob.
Kdo lahko in kdo ne more zagotoviti stabilnih cen energentov? ""Cena bo primerljiva tem, ki jih imamo danes,"" je dejal infrastrukturni minister Jernej Vrtovec. ""Če bom minister za infrastrukturo, vam to zagotavljam,"" je dodal. A Golob mu je odgovoril, da ""to nima stika z realnostjo"", saj da minister ne zagotavlja cen.
Iskrilo se je tudi pri temi zunanje politike, ko je koordinator Levice Luka Mesec Tomčevo vprašal, če so Bidnu že čestitali za zmago na ameriških volitvah: ""Ali še vedno čestitate Trumpu? Ste Zelenskemu že čestitali ali vztrajate pri besedah, da je Putinov plačanec?""
""Naša zunanja politika je najboljša zunanja politika doslej,"" pa je dejala Tomčeva. ""Vlada se srečuje z vsemi, zunanji minister je opravil na stotine obiskov,"" je naštela.
Padali so tudi očitki o višini plač. ""Policijski minister točno ve, kakšna plača ga čaka po koncu mandata. Tudi on je med tistimi, ki bo najbolj razbremenjen,"" je poudaril nekdanji direktor podjetja Gen-i. ""Bizarno je poslušati človeka, ki je v zadnjih letih zaslužil po 250 tisoč evrov bruto,"" mu ni ostal dolžan Hojs, ki je dejal, da ga čaka ""približno pol taka plača, kot jo ima trenutno Golob"".  ""Okoli 4000 evrov bruto,"" je dejal notranji minister, na kar ga je Golob popravil, da gre pravzaprav za neto plačo.
In vrelo je pri reševanju korupcije v slovenskem zdravstvu. ""V resnici mi je žal za gospo Godec. Ko je bila v parlamentu na poziciji opozicije, je bila ena največjih bork proti korupciji. Danes je žal na poziciji, kjer mora biti očitno tiho in zagovarjati početje tistih, ki so dopustovali na Mavriciju, ne da bi znali pojasniti, kako so dobili denar za to,"" je bil kritičen Golob.
""Gospodu Golobu naj ne bo žal zame, saj nikogar ne branim. Me pa skrbi, če bo on na vladi, da bo imela vsaka nabava 15-odstotno provizijo, tako kot naj bi bilo v Bosni in Hercegovini,"" mu je odgovorila. 
Soočenja pa se bodo nadaljevala. Na programu POP TV bosta še dve – prvo že prihodnji ponedeljek, zadnje pa prihodnji petek.
"
https://www.24ur.com/novice/slovenija/civilna-iniciativa-danes-opozarja-pred-povecanjem-soseziga-v-anhovem.html,Civilna iniciativa Danes opozarja pred povečanjem sosežiga v Anhovem,"Salonit Anhovo bo podvojil sosežig odpadkov. Letno naj bi tako odslej sosežgali 220.000 ton odpadkov, so sporočili s Civilne Iniciative Danes. Kot so izračunali, je povečanje trikrat večje kot takrat, ko je 600 zdravnikov opozorilo na škodljive posledice sosežiga in dvojne normative ter hkrati pozvalo odločevalce k izenačitvi mejnih vrednosti in upoštevanju zdravstvenega stanja lokalnih prebivalcev.","Kot svarijo v Civilni iniciativi Danes, je povečanje tako nepojmljivo veliko, da presega domišljijo razumnih ljudi. Vsak dan bodo namreč skurili več kot 600 ton odpadkov, v Anhovem pa se bo sosežigalo več smeti kot v sedmih celjskih sežigalnicah, kjer to počnejo pod bistveno strožjimi kriteriji.""
V predstavitvah Salonita Anhovo, ki te dni potekajo po občini Kanal ob Soči, naj bi zmanjšali skupne emisije in dosegali mejne vrednosti, ki so enake mejnim vrednostim za sežigalnice ali celo pod njimi. Čistilne naprave in filtre pa naj bi zgradili že v dveh ali treh letih. V Civilni iniciativi temu ne verjamejo. ""Pravi načrti Salonita Anhovo se razkrijejo šele z vprašanji prebivalcev. Vse je pogojeno s podvojitvijo sosežiga na 220.000 ton in povečanjem proizvodnje. Predstavljeno znižanje emisij ni zavezujoče in je pripravljeno za namen predstavitve. Zavezujoče bodo le mejne vrednosti v okoljevarstvenem dovoljenju, kjer pa bodo zapisane trenutne občutno višje vrednosti. Predlagali smo, naj podjetje najprej pridobi okoljevarstveno dovoljenje samo za izgradnjo čistilnih naprav in filtrov, ne da bi povečalo sosežig. Tako bi lahko dokazalo učinkovitost in dejansko delovanje naprav ter v naslednjem koraku ne bi imelo težav pri povečanju sosežiga.""
Kot so zapisali, so člani uprave Salonita Anhovo predlog takoj zavrnili. Kot poudarjajo v Danes, prebivalci zahtevajo izgradnjo čistilnih naprav in filtrov brez povečanja sosežiga odpadkov. Zahtevajo tudi izenačitev emisijskih mejnih vrednosti za cementarne s tistimi, ki veljajo za sežigalnice.
V društvu Eko krog dodajajo: ""Tolikšno povečanje količin sosežganih odpadkov v cementarni Anhovo je norost. Prvič zato, ker se to dogaja v okolju, kjer zaradi tragične dediščine azbesta tega ne bi smeli početi. Drugič zato, ker sta politika in posel očitno nema za opozorila zdravstvene stroke. In tretjič zato, ker Slovenija že zdaj zaostaja za povprečjem EU pri prehodu v nizkoogljično krožno gospodarstvo, kamor sežig ali sosežig odpadkov nikakor ne sodi."" 
Aljoša Petek iz Pravnega centra za varstvo človekovih pravic in okolja (PIC) pri tem poudarja: ""Na tej točki, ko je namen podjetja jasen, sta na vrsti država in lokalna oblast. Preko zagotavljanja transparentnih in zakonitih postopkov naj se dosledno vključi lokalno prebivalstvo in se primarno upoštevata njegova volja ter zdravje in ne povečevanje že sedaj multimilijonskih dobičkov zasebnih, tujih lastnikov.""
Na poziv iniciativ politikom, naj se izjasnijo, sta se doslej odzvali stranki Vesna in Levica. V Vesni so predlagano povečanje sosežiga označili kot nehumano, brezčutno in smrtno obsodbo za dolino Soče. Pridružujejo se zahtevi, da Salonit najprej zgradi obljubljene čistilne naprave in filtre, podpirajo tudi izenačitev mejnih emisijskih vrednosti in se zavzemajo za nadaljnje zaostrovanje. Poudarjajo še pomen monitoringa.
V Levici menijo, da želi Salonit z načrti za povečanje dobičkov še poslabšati okoljsko in zdravstveno sliko v lokalnem okolju. Temu nasprotujejo in zahtevajo zmanjšanje količine sežiga odpadkov, izenačenje mejnih vrednosti emisij v sežigalnicah in sosežigalnicah odpadkov ter povečan nadzor nad merjenjem emisij. ""To bomo v skladu s programom tudi dosegli v naslednjem mandatu državnega zbora,"" so dodali v sporočilu za javnost.
Odziv Salonita: Zeleni prehod za nas ni pravljica, je zelo konkretna realnost
S sporočilom za javnost so se odzvali tudi v Salonitu, kjer natančnih informacij o povečanju količine sežiga niso podali, so pa poudarili, da načrtujejo zeleni prehod. Vse posodobitve, ki jih načrtujejo, bodo kljub povečani proizvodni kapaciteti po njihovih navedbah bistveno zmanjšale vplive delovanja cementarne na okolje, saj bodo uporabili najsodobnejše inovativne tehnologije, ki so v tem trenutku uporabljene v manj kot desetih odstotkih od preko 200 cementarn v Evropi, so zapisali.
Dodali so, da razumejo negotovost lokalnega prebivalstva, zato v aprilu organizirajo srečanja s krajani po vseh krajevnih skupnostih občine Kanal ob Soči, kjer predstavljajo svoje razvojne načrte in osebno ter transparentno odgovarjajo na vsa vprašanja.
Član uprave Tomaž Vuk je ob tem pojasnil, da so posodobitve cementarne, ki jih predstavljajo krajanom, plod strateškega načrtovanja in tehtnega premisleka, saj stremijo k zniževanju vplivov na okolje v absolutnem smislu.
""Zeleni prehod cementarne za nas ni pravljica, je zelo konkretna realnost in vizija, ki ji namenjamo veliko truda, predanosti naših sodelavcev, povezovanja s strokovnjaki na svetovni ravni in tudi finančnih investicij. Z izvedenimi projekti smo že stopili na načrtovano razvojno pot, ki bo prinesla številne razvojne priložnosti in inovacije tudi v srednjo Soško dolino,"" je poudaril.
"
https://www.24ur.com/novice/tujina/ukrajina/zelenski-predlagal-zamenjavo-putinovega-zaveznika-za-vojne-ujetnike.html,Odgovor na predlog Zelenskega: Medvedčuk je ukrajinski državljan in tuj politik,"Ukrajinski predsednik Volodimir Zelenski je v sredo predlagal zamenjavo visokega proruskega politika Viktorja Medvedčuka za vojne ujetnike, ki jih zadržujejo moskovske sile. Vendar pa Kremelj na predlog Ukrajine odgovarja: ""Medvedčuk je ukrajinski državljan in tuj politik."" Kot kaže torej do zamenjave ne bo prišlo. V Mariupolu naj bi se medtem po navedbah ruskega obrambnega ministrstva predalo več kot 1000 borcev 36. brigade mornarice ukrajinskih oboroženih sil. Ukrajina je sicer predajo svojih vojakov zanikala. ","V novem nagovoru je ukrajinski predsednik Volodimir Zelenski izpostavil, da se je ukrajinski poslovni oligarh Viktor Medvedčuk po pobegu iz hišnega pripora kar 48 dni skrival, preden je končno skušal pobegniti iz države. ""Še posebej cinično se mi zdi, da je skušal pobegniti v uniformi ukrajinske vojske. Skušal se je zamaskirati. Kakšen vojak. Kakšen patriot,"" je dejal Zelenski. Dodal je: ""Če se je Medvedčuk odločil, da bo oblekel vojaško uniformo, potem zanj veljajo vojna pravila."" 
Zelenski je ob tem dejal, da je Rusiji predlagal zamenjavo aretiranega oligarha za ukrajinske civiliste in vojake, ki so v ruskem ujetništvu. ""Pomembno je, da o tej možnosti razmislijo tudi naše varnostne sile in vojska,"" je dejal po poročanju Reutersa.
Na predlog ukrajinskega predsednika pa se je odzval tudi Kremelj. Kot trdijo, Medvedčuk ni imel ""zakulisnih pogovorov z Rusijo"". Glede na besede tiskovnega predstavnika Kremlja Dimitrija Peskova pa vse kaže, da do predlagane zamenjave ne bo prišlo, poročajo tuji mediji. ""Kar zadeva izmenjavo, o kateri so tako vneto govorili v Kijevu - Medvedčuk ni ruski državljan in nima nobene povezave z vojaško operacijo,"" je dejal in poudaril, da je ujeti oligarh tudi tuj politik. ""Ne vemo, ali želi sodelovati. Vendar pa Rusija dotično situacijo razrešuje,"" je dodal.
Zelenski se je sicer v nagovoru med drugim zgražal na ruskim vojnim načrtom. ""V Rusiji so dejali, da njihove operacije tečejo kot načrtovano. Ampak če sem odkrit, nihče na svetu ne razume, kako je lahko takšen načrt uspešen. Kako je lahko uspešen načrt, če je v malo več kot mesecu umrlo več deset tisoč njihovih lastnih vojakov. Kdo bi odobril takšen načrt? Koliko lastnih vojakov jim mora umreti, da bo za Rusijo to še sprejemljivo?"" se je vprašal.
Velika Britanija je zaradi invazije na Ukrajino sankcionirala še 206 posameznikov, med njimi pa je tudi Viktor Medvedčuk. Ukrajinskemu oligarhu so zamrznili sredstva in prepovedali potovanja, je sporočila britanska vlada. Kot so dejali, so ZDA Medvedčuka že identificirale za ""morebitno kremeljsko marioneto v Ukrajini"". Leta 2014 ga je v povezavi z rusko invazijo na Krim Washington tudi že sankcioniral.
Medvedčuk, nekdanji vodja proruske opozicijske stranke v Ukrajini, je bil sicer lani dodeljen v hišni pripor, a je kmalu po invaziji pobegnil.
Na seznam so na Otoku sicer uvrstili še ženo ruskega zunanjega ministra Sergeja Lavrova Mario Lavrovo, izvršno pomočnico oligarha Mihaila Fridmana Nigino Zairovo in vodjo ruske platforme za spletno trgovino Ozon Alexandra Šulgina.
Rusko obrambno ministrstvo: V Mariupolu se je predalo več kot 1000 ukrajinskih vojakov
Rusko obrambno ministrstvo je medtem sporočilo, da je v Mariupolu orožje prostovoljno odložilo 1026 članov 36. brigade mornarice ukrajinskih oboroženih sil in se predalo ""zaradi uspešne ofenzive ruskih oboroženih sil in enot Doneške ljudske republike"". Med njimi naj bi bilo 162 častnikov in 47 vojakinj. Ministrstvo je sporočilo še, da so 151 ranjenih ukrajinskih vojakov takoj na kraju primarno zdravstveno oskrbeli, nato pa jih na nadaljnje zdravljenje odpeljali v mestno bolnišnico v Mariupolu. Tudi ruska vojna novinarja Aleksandr Sladkov in Semjon Pengov sta poročala, da je prišlo do največje predaje ukrajinskih vojakov doslej. 
Da naj bi separatistične sile na vzhodu Ukrajine zavzele Mariupol, smo poročali že v torek. Vodja proruskih upornikov Denis Pušilin je v ponedeljek trdil, da je mariupolsko pristanišče že pod nadzorom ruskih sil. Okoli 1500 vojakov naj bi se najprej skušalo prebiti iz Mariupola, a je bil po poročanju ruskih oblasti ta poskus onemogočen, del ukrajinske vojske je bil ob tem uničen, del pa naj bi se predal. 
Ukrajina sicer zanika, da so se enote predale. ""V Mariupolu so se enote 36. brigade uspele prebiti do polka Azov,"" je na Twitter zapisal Aleksej Arestovič, politični svetovalec Zelenskega in dodal: ""To se zgodi, ko poveljniki ohranijo mirno glavo in ohranjajo trdno poveljstvo in nadzor nad četami"". ""Dajmo ne zgubiti. Vojska ve kaj dela,"" je še pripomnil. 
Tudi nekdanji ukrajinski notranji minister Arsen Avakov je v torek na Twitterju nakazal možnost izmenjave ujetnikov. ""Kremelj naj zagotovi varen koridor za umik naših civilistov in vojske iz Mariupola, mi pa jim bomo predali Koščeja,"" je zapisal. Pri tem se ugiba, da je namigoval na Medevčuka.
Vplivnega proruskega politika Medvedčuka aretirali v torek
Informacije o predaji ukrajinskih vojakov so v javnost prišle nekaj ur pred objavo o aretaciji Medvedčuka. Ukrajinske varnostne službe so sporočile, da so aretirale Medvedčuka, ki je najbližji in najvplivnejši zaveznik predsednika Vladimirja Putina v Ukrajini.
Proruski opozicijski poslanec in oligarh, ki je osumljen izdaje, je 27. februarja pobegnil iz hišnega pripora. Sodišče mu je hišni pripor odredilo v dveh kazenskih zadevah, in sicer zaradi nepravilnosti glede pridobivanja nafte in plina v Črnem morju ter zaradi podpiranja dejavnosti teroristične organizacije, ki naj bi ji pomagal z dobavo premoga z začasno okupiranih ozemelj Donbasa, poroča Ukrinform.
Znano je, da je Medvedčuk s Putinom v tesnih odnosih. Med drugim je Putin boter njegove hčerke, po poročanju Washington Posta pa s Putinom tudi skupaj dopustujeta in gledata dirke Formule 1 in tekme v borilnih veščinah. 
"
https://www.24ur.com/novice/volitve/izziv-za-politiko-elektrike-porabimo-vse-vec-proizvodnja-ne-dosega-potreb.html,"Izziv za politiko: elektrike porabimo vse več, proizvodnja ne dosega potreb","Številne države uspešno nižajo porabo elektrike, medtem se je ta pri nas od osamosvojitve do leta 2019 povišala za skoraj 30 odstotkov. Po drugi strani pa v zadnjih letih ne proizvedemo dovolj električne energije, da bi pokrili lastne potrebe. Vojna v Ukrajini je še dodatno poudarila pomen energetske učinkovitosti, s katero lahko zmanjšamo odvisnost od uvoza energentov, zmanjšamo izpostavljenost velikim nehanjem cen energije ter nenazadnje ublažimo podnebne spremembe in naredimo sisteme ter družbo bolj odporno. Katere ukrepe torej politične stranke nameravajo sprejeti za hitro zmanjšanje porabe energije? ","
Že dolgo je jasno, da zgolj prehod na obnovljive vire ne bo dovolj za zmanjšanje izpustov na eni strani in nemoteno oskrbo z električno energijo na drugi strani. Zagotoviti je treba tudi energetsko učinkovitost, kar pomeni zmanjševanje porabe električne energije. Nekatere evropske države to že uspešno počnejo. 
Danska se denimo počasi bliža porabi, ki jo je imela leta 1990. Takrat je bila namreč letna poraba elektrike v tej državi 30,6 TWh. Nato je začela poraba vse bolj naraščati in vrhunec so dosegli leta 2006, ko so porabili 37,1 TWh električne energije. V zadnjem desetletju pa so z različnimi ukrepi uspeli porabo znižati na 33,3 TWh (leta 2020) oziroma za okoli 10 odstotkov v primerjavi z letom 2006. 
Danska je tudi med vodilnimi državami pri uresničevanju svojih ciljev glede doseganja ničelnih neto izpustov CO2 in prehodu na obnovljive vire energije. Do leta 2030 nameravajo zmanjšati emisije toplogrednih plinov za 70 odstotkov glede na raven iz leta 1990. Do leta 2030 nameravajo postopoma opustiti pridobivanje elektrike s pomočjo premoga, z obnovljivimi viri energije pa pokriti vsaj polovico celotne porabe energije v državi. 
V Sloveniji pa po drugi strani poraba električne energije iz leta v leto narašča. Pri nas je poraba električne energije dosegla vrhunec leta 2018, ko je znašala 15 TWh. To je skoraj polovica danske porabe, s tem, da ima Danska skoraj trikrat več prebivalcev od Slovenije. Nato pa je leta 2019 poraba upadla na 14,9 TWh, v pandemskem letu 2020, ko je velik del gospodarstva obstal, pa na 14,3 TWh. Leta 1990 je Slovenija porabila okoli 10,7 TWh električne energije letno. To pomeni, da se je poraba elektrike od osamosvojitve povečala za skoraj 30 odstotkov. 
Slovenija se je sicer v Nacionalnem akcijskem načrtu za obnovljive vire energije do leta 2020 zavezala, da bodo do tega leta obnovljivi viri energije predstavljali 25-odstotni delež v bruto končni porabi energije. A ta cilj je dosegla šele s pomočjo statističnega prenosa obnovljive energije iz Češke. Dejanski delež rabe energije iz obnovljivih virov energije leta 2020 je sicer v Sloveniji znašal 24,1 odstotka. 
Če smo še pred leti proizvedli dovolj električne energije za lastne potrebe, smo v letu 2020 po podatkih letne bilance, ki jo je objavilo Ministrstvo za infrastrukturo, z domačo proizvodnjo pokrili le 92,6 odstotka porabe električne energije končnih odjemalcev (odjem končnih odjemalcev je znašal 13,7 TWh). Domača proizvodnja je namreč v slovenski elektroenergetski sistem prispevala le okoli 12,7 TWh električne energije. Trend je bil lani še slabši, saj je v prvi polovici leta 2021 (za celotno leto še ni podatkov) domača proizvodnja v slovenski elektroenergetski sistem prispevala 6,14 TWh električne energije, medtem ko je odjem končnih odjemalcev znašal 7,09 TWh (štiri odstotke več kot v prvi polovici leta 2020). V Sloveniji smo tako v prvi polovici leta 2021 z domačo proizvodnjo pokrili le 87 odstotkov porabe električne energije končnih odjemalcev.
KAKO BI POLITIKA REŠEVALA TE IZZIVE?
Za vzdržnost sistema in za prehod v nizkoogljično družbo bo ključno, da bomo po eni strani zagotovili dovolj (zelene) električne energije, po drugi strani pa, da bomo kar se da energetsko učinkoviti. Zato smo politične stranke vprašali, kaj bodo storili, da se trend glede proizvodnje in porabe elektrike spremeni? Strokovnjaki opozarjajo, da pri trenutnem trendu za zagotavljanje potrebne elektrike ne bo dovolj niti NEK2. Vendar stranke po večini niso odgovorile na konkretno vprašanje, kako zmanjšati porabo električne energije oziroma doseči energetsko učinkovitost, pač pa so nanizale svoje načrte na področju energetike. Poglejmo torej, kako politične stranke nameravajo reševati to vprašanje in kakšne konkretne projekte načrtujejo.
Gibanje Svoboda: Pospešili bi solarizacijo vseh ustreznih površin in podpirali samooskrbo
V Gibanju Svoboda pravijo, da si na področju energetike postavljajo ambiciozne, a uresničljive cilje. Med drugim nameravajo pospešiti investicije v obnovljive vire energije in spodbujati razvoj novih tehnoloških rešitev. Omogočili bodo rabo javnih površin, zemljišč in objektov za spodbujanje obnovljivih virov energije (OVE), s posebnim poudarkom na rabi območij ob infrastrukturnih objektih in degradiranih območij. 
""Odpravljali bomo administrativne in postopkovne ovire za nadaljnji razvoj obnovljivih virov energije. V dialogu z lokalnimi skupnostmi bomo pospešili razogljičenje sistemov daljinskega ogrevanja ter spodbujanje ukrepov učinkovite rabe in OVE na lokalni ravni,"" so zapisali. Kot so poudarili, imajo obnovljivi viri energije praktično neomejen potencial tako pri proizvodnji električne energije kot tudi v sektorju ogrevanja. Na tak način, so prepričani, lahko zagotavljamo večjo energetsko samozadostnost in hkrati dosežemo razogljičenje. 
""Posebej pomembno vlogo lahko obnovljiva in sintetična pogonska goriva odigrajo pri zmanjšanju emisij v prometu. Zato bomo sprejeli nov zakon o prednostnem umeščanju OVE v prostor, prenovili energetsko in okoljsko zakonodajo s ciljem olajšati izvajanje investicij ter spodbujali projekte na tistih tehnologijah, ki so bile v preteklosti zanemarjene. Pospešili bomo solarizacijo vseh ustreznih površin in podpirali samooskrbo vseh oblik tudi z namenom blaženja energetske revščine. S preoblikovanjem elektrodistribucijskega sistema bomo intenzivirali investicije v omrežje. Omogočili bomo rabo stoječih vodnih, obvodnih in kmetijskih zemljišč za naložbe v OVE.""
Obljubljajo tudi, da bodo pospešili izvajanje ukrepov za večjo energetsko učinkovitost, s posebnim poudarkom na javnih stavbah. Za katere konkretne ukrepe gre, niso pojasnili. So pa dodali še, da bodo ukinili obvezen priklop na plinsko omrežje za ogrevanje v individualnih novogradnjah ter intenzivirali spodbujanje zamenjave ogrevalnih naprav na fosilna goriva z napravami na OVE. 
Izpostavili so tudi, da bodo poskrbeli za večjo preglednost in boljše upravljanje z javnimi sredstvi, ki se namenjajo za ukrepe na področju podnebnih in energetskih politik. ""Prevetrili bomo davčno in fiskalno politiko na področju rabe fosilnih energentov ter obnovljivih virov in zelenih tehnologij. Dobičke podjetij, ki so v lasti države, bomo preusmerili v nove investicije v OVE. Več EU sredstev bomo namenili za zeleni prehod. Z vsemi navedenimi rešitvami in projekti pa bomo zagotovili večjo energetsko varnost in večjo energetsko samozadostnost in neodvisnost naše države ter predvsem cenovno dostopnost različnih virov energije za naše državljane,"" so še zapisali. 
Poudarili so, da bodo s temi ukrepi omilili učinke rastočih cen energentov in energije za gospodinjstva in gospodarstvo, ki izvirajo iz geopolitičnih nestabilnosti in drugih motenj na globalnih trgih. ""Ob tem bomo upoštevali usmeritve zelenega energetskega prehoda. Pomagali bomo zlasti tistim posameznikom, ki so zaradi svojega socialnega statusa najbolj prizadeti, in tistim podjetjem, ki odgovorno prispevajo k razvoju.""
Levica: Okrepili bi kadrovsko in finančno moč Eko sklada
V Levici pravijo, da bodo naložbe državnih energetskih podjetij usmerili v širjenje kapacitet za izkoriščanje sončne, vetrne in geotermalne energije ter hranilnikov energije. ""Sprožili bomo obsežen program izgradnje večjih sončnih elektrarn in solarizacije streh, s katerim bomo v petih letih dosegli 10 odstotkov sončne energije v prevzemu. Vseboval bo ustanovitev projektne pisarne za administrativno pomoč pri izvajanju projektov sončnih elektrarn v degradiranem in industrijskem okolju, na večstanovanjskih stavbah in stavbah v javni lasti, sofinanciranje projektov programa solarizacije streh in ugodna posojila za večje sončne elektrarne na industrijskih, kmetijskih in javnih stavbah,"" so izpostavili. 
Napovedujejo, da bodo povečali zmogljivost distribucijskega omrežja za integracijo obnovljivih virov energije in ga razširili z naložbami za uvajanje pametnih omrežij v sistem distribucije električne energije. ""Poleg tega bomo povečali tudi sredstva za izboljšanje energetske učinkovitosti v gospodinjstvih z lestvico progresivnih subvencij glede na socialno ogroženost gospodinjstev. V ta namen bo okrepljena kadrovska in finančna moč Eko sklada,"" poudarjajo.
Menijo, da bodo za doseganje podnebne nevtralnosti bistveni ukrepi na področju ogrevanja stavb. ""Vse večje novogradnje morajo biti načrtovane za ogljično nevtralno ogrevanje, predvsem z uporabo toplotnih črpalk ali daljinskega ogrevanja na biomaso, kjer to lahko poteka trajnostno,"" so zaključili. 
Lista Marjana Šarca: Ključna je energetska učinkovitost stavb
V LMŠ so se bolj osredotočili na dejansko vprašanje, kako zagotoviti energetsko učinkovitost. Kot pravijo, je ključni izziv ogrevanje in hlajenje stavb. ""Poraba elektrike se povečuje, ker pri opuščanju kurilnega olja za ogrevanje tega nadomeščamo s toplotnimi črpalkami, ki so na elektriko. Poleti pa se hladimo z elektriko,"" ugotavljajo. 
Zato menijo, da bo treba še več denarja nameniti subvencioniranju ukrepov za učinkovito rabo energije v stanovanjskih stavbah, predvsem toplotnih izolacij. ""Energetska učinkovitost stavb je ključ do rešitve. Vsak investitor, ki bi izvedel toplotno izolacijo stavb, bi moral dobiti v celoti povrnjeno vrednost izolacijskega materiala. Vsi trgovski centri bi morali imeti na strehah sončne elektrarne, predvsem zaradi elektrike za hlajenje v poletnem času. V prihodnje bo pri zagotavljanju elektrike za hlajenje stavb v poletnem času pomembna zlasti vloga sončnih elektrarn, vendar se tega ne da narediti čez noč,"" so zapisali. 
Izpostavili so tudi dejstvo, da je slovensko gospodarstvo po kriteriju energetske intenzivnosti zelo visoko med članicami EU. ""To pomeni, da je pri ceni naših izdelkov energija zelo visoka postavka (Talum Kidričevo, železarstvo, papirna industrija ...), ne pomeni pa to tudi, da je visoka dodana vrednost. Gospodarstvo se mora razvijati v smeri proizvodnje izdelkov z visoko dodano vrednostjo zaradi visokega deleža znanja v ceni. Preprosto povedano, prodajati moramo znanje in ne energije,"" pravijo v LMŠ.
Nova Slovenija: Pospešili bi gradnjo malih hidroelektrarn in vetrnih elektrarn
V stranki, ki sestavlja trenutno vladno koalicijo, pravijo, da so na področju energetike že potegnili pomembne poteze. Pri tem se hvalijo predvsem z začasno odpravo plačevanja omrežnin ter omejitvijo prispevkov in drugih dajatev na najnižjo možno raven, zaradi česar so bile minuli mesec položnice elektrike za gospodinjstva nižje. ""Koalicija je uvedla tudi izredno omejitev cen pogonskih goriv, zagotovila pomoč gospodarstvu in kmetijstvu ter solidarnostni dodatek v višini 150 evrov za odpravo posledic energetske revščine,"" so še dodali.
Navedli so, da študije kažejo, da lahko v Sloveniji s kombinacijo različnih tehnologij OVE zagotovimo 8,00 TWh električne energije in toplote. ""Od besed in strateških načrtov pa moramo preiti k dejanjem. Doseči moramo lažje umeščanje investicij OVE v prostor in podpreti razvoj sistemov za shranjevanje električne energije (hranilniki). Podpiramo izgradnjo verige elektrarn na spodnji in srednji Savi. Z debirokratizacijo postopkov bomo pospešili gradnjo malih hidroelektrarn na slovenskih rekah in vodotokih,"" so nanizali.
Kot so opozorili, je Slovenija glede izrabe vetrne energije na dnu evropskih držav. ""Skupni energetski potencial iz energije vetra je ocenjen na 303 do 480 MWh. V Novi Sloveniji smo prepričani, da je vetrne elektrarne v prostor možno sonaravno umestiti in doseči potencial,"" pravijo. 
Ker se zavedajo, da moramo vsi postati del zelene prihodnosti, predlagajo finančne sheme, ki omogočajo investicije v OVE tako, da prihranki ali prihodki pokrivajo investicijo. ""Predlagamo nadaljevanje politike spodbud za državljane in gospodinjstva za izgradnjo energetskih objektov OVE, nakupe vozil na alternativne pogonske vire, gradnjo energetsko varčnih stavb, menjave sistemov ogrevanja,"" so še našteli. 
Veliko pa lahko naredi tudi vsak posameznik, so poudarili. ""Z malimi koraki moramo začeti že v svojem lastnem gospodinjstvu, in sicer, da vedno, ko zapuščamo sobo, ugasnemo luči. Energijo lahko prihranimo tudi z nakupom varčnih žarnic, ki so kar petkrat bolj energetsko učinkovite ter z nakupom energijsko varčnejših gospodinjskih aparatov, ki imajo energijsko varčno oznako A. Pralni stroj iz tega energijskega razreda namreč porabi kar polovico manj energije od standardnega pralnega stroja. Analize kažejo, da je s popolnim izklapljanjem elektronskih naprav pri računu za elektriko moč prihraniti do 10 odstotkov,"" so zapisali. 
Povežimo Slovenijo: Izkoristiti je treba geotermalno energijo, lesno biomaso, veter, sonce ... 
V stranki Povežimo Slovenijo v svojem kratkem odgovoru pravijo, da smo ""ponovno dobili priložnost, da temeljito razmislimo o zgrešenih energetskih strategijah, tudi na ravni EU"". Pri tem poudarjajo, da odvisnost od fosilnih goriv ni rešitev. ""Moramo poiskati trajnostne vire, ki minimalno obremenjujejo okolje in prihodnje generacije,"" so jasni. 
A kakšne rešitve predlagajo? ""Kratkoročno: diverzifikacija. Srednjeročno: razmislek o NEK2, če želimo ohraniti nizke cene in konkurenčnost gospodarstva. Za dolgoročno vzdržnost pa bomo zagnali projekte za izkoriščanje energetskih potencialov Slovenije: geotermalna energija, lesna biomasa, veter, sonce, mikro-hidroelektrarne,"" so bili jedrnati. 
Slovenska demokratska stranka: Poudarek na večjem izkoristku vodnih virov in domače lesne biomase
Kratko in jedrnato so odgovorili tudi v največji vladni stranki: ""V SDS se zavzemamo za stabilnost in samozadostnost oskrbe z električno energijo, ki jo je v bodoče mogoče zagotavljati po formuli: 1/3 do 1/2 potreb nuklearna energija, 1/3 potreb energija sonca, vetra in geotermalna energija in 1/3 potreb hidroelektrarne.""
Kot so zapisali, bo v njihovi energetski politiki ""poudarek na večjem izkoristku vodnih virov in domače lesne biomase za okolju prijazno in cenovno ugodno energetsko oskrbo"". Obnovljive vire energije vidijo kot pomemben element ""zanesljive, varne, konkurenčne in trajnostne energetske politike"". 
Zato, da bi zagotovili konkurenčno oskrbo, pa bi dali prednost ""tistim obnovljivim virom, ki zaradi podpornih shem ne pomenijo dodatnih finančnih obremenitev za prebivalstvo in gospodarstvo"".
Socialni demokrati: Večji vložek za spreminjanje potrošniških vzorcev in pospešeni prehod na OVE
V SD pravijo, da bodo s subvencijami dajali prednost rabi učinkovitih proizvodov za manjšo in bolj smotrno porabo električne energije. In to na vseh področjih delovanja. Večji bo tudi vložek za spreminjanje potrošniških vzorcev ter na makro ravni, s pospešenim prehodom na obnovljive vire. S tem pa bi, kot pravijo, postopoma zagotovili energetsko vzdržnost oziroma zadostnost v Sloveniji. ""Prav tako se bomo zavzeli za umik fosilnih energentov iz energetske bilance (predvsem premoga), zagotavljali ustrezna razvojna sredstva in programe, usmerjene v postopno preoblikovanje tako posameznih regij, ki so danes pretežno energetsko intenzivna in bodo v prihodnje izgubljale konkurenčnost, če ne bo sistemskih ukrepov za blaženje strukturnih šokov. Zato mora biti energetski prehod usklajen ne zgolj z okoljskim vidikom (nižji izpusti CO2), ampak tudi s socialnim, javnofinančnim in drugimi,"" so poudarili.  
Prepričani so, da je treba posodobiti nacionalni energetski in podnebni načrt ter energetski koncept Slovenije. ""Identificirati je treba degradirana območja v Sloveniji in jih izkoristiti za sončne elektrarne in solarne toplarne z zalogovniki toplote. Država mora spodbuditi prilagajanje lokalne proizvodnje in lokalnega odjema, vključno z vgradnjo hranilnikov, spodbujati pa tudi večje objekte na lokacijah, kjer je možna njihova priključitev na omrežje,"" so zapisali v stranki. 
""Dokapitalizirali bomo Eko sklad in mu zagotovili dodatne vire novih finančnih mehanizmov EU za zelene investicije s pridobivanjem ugodnih virov na domačem finančnem in kapitalskem viru, tudi z izdajo obveznic. Povečali bomo obseg razpoložljivih nepovratnih sredstev in ugodnih posojil za financiranje energetskih sanacij in instalacij tehnologij obnovljivih virov energije na javne in zasebne stavbe. Spodbudili bomo razvoj električne samooskrbe prebivalstva, skupnosti, gospodarskega in javnega sektorja, spodbujali bomo potencial geotermalne energije ter biomase, pri tem bomo podprli soproizvodnjo toplote in elektrike ter zmanjšali emisije škodljivih snovi z ekološko sprejemljivejšimi energenti in sodobnimi kurilnimi napravami,"" so našteli. 
Tudi v SD menijo, da je treba še bolj izkoristiti potencial hidroelektrarn: ""Treba bo dokončati spodnjesavsko verigo, graditi srednjesavsko verigo, umestiti in zgraditi črpalne hidroelektrarne kot hranilnike energije."" Prepričani pa so tudi, da bo podnebne cilje in hkratno energetsko neodvisnost težko doseči brez jedrske energije. ""Ocenjujemo pa, da je to tako pomembna in dolgoročna odločitev, da jo je treba po poglobljeni in temeljiti javni razpravi sprejeti na referendumu,"" so še dodali. 
Stranka Alenke Bratušek: nadgradnja in obnova elektroenergetskega distribucijskega omrežja
V stranki SAB predlagajo ustanovitev 3. energetskega stebra za pospešeno gradnjo proizvodnih objektov zelene energije, predvsem za izkoriščanje sonca in vetra. ""S posebnim zakonom bomo tako ustanovili podjetje in mu dodelili koncesijo, s katero bomo pospešili izgradnjo proizvodnih objektov zelene energije. Zakon bo določil regije, območja in zemljišča, na katerih bo mogoče brez dolgotrajnih postopkov hitro zgraditi večje proizvodne kapacitete in celo preseči zastavljene cilje doseganja OVE,"" so zapisali v svojem odgovoru.
Prepričani so tudi, da bo treba veliko pozornosti posvetiti nadgradnji in obnovi elektroenergetskega distribucijskega omrežja, tako da bo to podpiralo aktivne odjemalce in zeleno preobrazbo gospodarstva. ""V SAB-u bomo spodbujali tudi samooskrbo z električno energijo (energija iz sončnih elektrarn) in zadostno stimulativno spodbujali vzpostavljanje hranilnikov energije,"" so dejali. 
Tudi v Stranki Alenke Bratušek predlagajo, da se pred izgradnjo drugega bloka JEK izvede posvetovalni referendum. ""Ob soglasju državljanov bomo podprli gradnjo jedrske elektrarne v obliki modularne gradnje blokov, torej malih elektrarn, ki jih lahko dograjujemo glede na potrebe po energiji,"" so zaključili.
"
https://www.24ur.com/novice/tujina/ukrajina/v-ukrajini-aretirali-vplivnega-proruskega-politika-viktorja-medvedcuka.html,V Ukrajini aretirali vplivnega proruskega politika Viktorja Medvedčuka,"""Ukrajinska varnostna služba je uspešno izvedla posebno operacijo. Bravo! Podrobnosti bom objavil pozneje. Slava Ukrajini,"" je na družbeno omrežje Instagram zapisal ukrajinski predsednik Volodimir Zelenski in priložil fotografijo vklenjenega Viktorja Medvedčuka. Medvedčuk je sicer v tesnih odnosih z ruskim predsednikom Putinom, ki je med drugim boter njegovi hčeri. ","
Proruski opozicijski poslanec in oligarh, ki je osumljen izdaje, je 27. februarja pobegnil iz hišnega pripora. 
Sodišče mu je hišni pripor odredilo v dveh kazenskih zadevah, in sicer zaradi nepravilnosti glede pridobivanja nafte in plina v Črnem morju ter zaradi podpiranja dejavnosti teroristične organizacije, ki naj bi ji pomagal z dobavo premoga z začasno okupiranih ozemelj Donbasa, poroča Ukrinform.
Kdo je Viktor Medvedčuk?
Medvedčuk je sicer znan po tem, da je v tesnih odnosih z ruskim predsednikom Vladimirjem Putinom. Med drugim je Putin boter njegove hčerke, po poročanju Washington Posta pa s Putinom tudi skupaj dopustujeta in gledata dirke formule ena in tekme v borilnih veščinah. 
Kot še poroča medij, se je lahko Medvedčuk zaradi svojih povezav s Putinom v zadnjih treh desetletjih uveljavil kot eden največjih ukrajinskih političnih vplivnežev. Zaradi tega je postal tudi precej premožen. Lansko leto je revija Forbes ocenila, da je vreden 620 milijonov dolarjev (okoli 570 milijonov evrov). 
Če bo Rusija uspešno okupirala Ukrajino, bi Medvedčukova opozicijska stranka, Platforma za življenje, lahko sestavila vlado, ki bo bolj ustrezala željam Kremlja, še piše Washington Post. Čeprav je Medvedčuk večkrat zanikal, da je njegova stranka proruska, se odkrito zavzema za tesnejše politične in gospodarske vezi z Moskvo.
So pa Medvedčuka v torek omenjali tudi na seji preiskovalne komisije DZ o domnevnem nezakonitem financiranju SDS.
"
https://www.24ur.com/novice/slovenija/neuradno-sebastjan-jeretic-naj-bi-se-pred-leti-znasel-v-prisluhih-preiskava-padla-v-vodo.html,"Neuradno: Sebastjan Jeretič naj bi se pred leti znašel v prisluhih, preiskava padla v vodo","Nacionalna televizija je razkrila še eno policijsko preiskavo, ki naj bi zaradi uhajanja zaupnih in tajnih podatkov pred leti padla v vodo oziroma bila kompromitirana. Kot je poročala novinarka Eugenija Carl, naj bi po neuradnih informacijah Policija izvajala prikrite preiskovalne ukrepe tudi zoper nekdanjega politika Sebastjana Jeretiča, vendar pa naj bi bil ta o policijski preiskavi obveščen, za kar naj bi poskrbela ena od tožilk Specializiranega državnega tožilstva. Za katero tožilko gre, ne razkrivajo. Jeretič pravi, da o preiskavi ne ve nič.","
Po poročanju TV Slovenija naj bi šlo za razvpito zgodbo o domnevni črni gradnji družine Vitoslava Türka na obali, ki je bila pred leti deležna različnih inšpekcijskih postopkov. Tine Türk jim je potrdil, da so bili deležni različnih neprimernih ponudb, kako naj legalizirajo črno gradnjo, in da je šlo za več različnih dejanj, za katera je smatral, da so kazniva, ker so od njega terjala, da bi ravnal v nasprotju z zakoni. Vsi ti predlogi so imeli skupni imenovalec – treba je nekoga podkupiti, je povedal. Na vprašanje novinarke, ali je bil med temi osebami tudi Sebastjan Jeretič, pa je Türk odgovoril: ""Pogovarjal sem se z mnogimi, primerov, kjer zadeve še niso zaključene, ne bi komentiral, ker teh stvari ne morem ne potrditi ne zanikati.""
Sebastjan Jeretič je za TV Slovenija sporočil: ""Tineta poznam in sva parkrat pila kavo. Ne vem glede preiskave, ker nisem imel nobenega vpliva na zadevo. Kvečjemu sem mu odsvetoval pogovore z lokalnimi kriminalci.""
Na ponovno vprašanje, ali je prijavil Jeretiča, pa je Tine Türk povedal, da je posredoval vse pogovore, ki so zelo resno sugerirali konkretne podkupnine. Bolj podrobno pa ni želel govoriti.
 
Je tožilka obvestila Jeretiča, da ga preiskuje Policija?
Da je bila policijska preiskava kompromitirana, prikriti preiskovalni ukrepi pa razkriti, so novinarki nacionalne televizije potrdili tudi na Specializiranem državnem tožilstvu in pojasnili, da je tožilka Mateja Gončin takoj ukrepala, ko so to ugotovili. ""Pojasnjujemo, da je državna tožilka potem, ko so bili ukrepi razkriti, sprožila postopek zoper neznano osebo, glede na to, da ji ni bilo znano, kdo in od kod je to informacijo o prikritih ukrepih pridobil in na kakšen način. Zaradi varstva osebnih podatkov vam več informacij ne moremo posredovati,"" so zapisali na tožilstvu. A po informacijah Carlove naj bi prav ena od tožilk na SDT poskrbela za to, da naj bi bil Jeretič obveščen, da je pod drobnogledom Policije. Tine Türk pa na vprašanje, ali je bil obveščen, da je policijska preiskava padla v vodo, odgovarja, da ga sicer nihče ni uradno obvestil, ampak da bi pa lahko iz dogodkov sklepal, da se je to zgodilo. ""Ker so bili določeni pogovori zelo konkretni in bi lahko rezultirali tudi v kakšnih preiskavah, a se to ni zgodilo – tako da, ali so vsi nedolžni ali pa v sistemu nekaj ne funkcionira.""
Lani aretirali uslužbenko SDT, ki naj bi kriminalcem izdajala zaupne podatke 
Konec lanskega leta je Policija aretirala uslužbenko Specializiranega državnega tožilstva, ki naj bi zaupne in tajne podatke o preiskavah dostavljala osumljencem in članom kriminalnih združb. Kot je razkrila Policija, naj bi kriminalističnim preiskavam povzročila nepopisno škodo, saj naj bi izdajala podatke o načrtovanih hišnih preiskavah in prikritih preiskovalnih ukrepih, kot so prisluhi in tajno sledenje. Uslužbenka je namreč imela dostop do najbolj zaupnih podatkov o policijskih preiskavah.
Ker so bili tožilci precej šokirani po razkritju, da naj bi njihova sodelavka kriminalce zalagala s podatki iz preiskav, je bilo po tem dogodku na tožilstvu slišati marsikaj. Tako je do novinarke Carlove prišla tudi informacija o kompromitirani preiskavi zoper Jeretiča, čeprav je stara že več let in ni povezana s to konkretno uslužbenko Specializiranega državnega tožilstva, ki je bila aretirana. Na tožilstvu naj bi namreč po neuradnih informacijah šele kasneje izvedeli, da naj bi Jeretiča o preiskavi obvestila ena od tožilk, čeprav uradno tega za nacionalno televizijo niso potrdili.
"
https://www.24ur.com/novice/tujina/v-moskvi-aretirali-opozicijskega-politika.html,V Moskvi aretirali opozicijskega politika,"Policija je aretirala ruskega opozicijskega politika Vladimirja Kara-Murzo pred njegovim domom v Moskvi. Očitajo mu upiranje državnim oblastem. Noč je moral preživeti na policijski postaji, je sporočil odvetnik politika Vadim Prohorov.","Novica o ponedeljkovi aretaciji štiridesetletnika Vladimirja Kara-Murze je prišla na dan kmalu po intervjuju, v katerem je opozicijski politik nasprotoval vojaški kampanji ruskega predsednika Vladimirja Putina, poroča neodvisni časnik The Moscow Times.
""Niti malo ne dvomim, da se bo Putinov režim končal zaradi te vojne v Ukrajini,"" je po navedbah The Moscow Times za CNN poudaril Kara-Murza.
Štiridesetletniku je bil onemogočen dostop do odvetnika, še povzema neodvisno policijsko-nadzorno spletno stran OVD-Info The Moscow Times. Kasneje so dodali, da je bil Kara-Murza čez noč pridržan, ker naj ne bi upošteval policijskih ukazov.
Kara-Murza že dvakrat komaj preživel skrivnostno zastrupitev
Opozicijski voditelj je za zastrupitvi leta 2015 in 2017 okrivil ruske obveščevalne sile. Ruske oblasti so zastrupitvi, za kateri so ruski zdravniki trdili, da izvirata iz ""neidentificiranih snovi"", zanikale, navaja The Moscow Times.
Glede na ugotovitve preiskovalne skupine Bellingcat so politika zasledovali agenti FSB, ki so domnevno vpleteni tudi v zastrupitev opozicijskega voditelja Alekseja Navalnega.
Ameriški zunanji minister Antony Blinken je na Twitterju izrazil zaskrbljenost zaradi aretacije. ""Pozorno spremljamo razmere in zahtevamo takojšnjo izpustitev,"" je zapisal.
"
https://www.24ur.com/novice/volitve/revscina.html,V Sloveniji vse več revnih. Kako se bodo s tem spopadle stranke?,"Slovenija je ena izmed sedmih držav v Evropski uniji, v katerih se je leta 2020 v primerjavi z letom 2019 dvignila stopnja tveganja revščine. Pandemija covida-19 je še poglobila stiske najranljivejših skupin, predvsem pa je pokazala že siceršnje sistemske pomanjkljivosti. V Evropski mreži proti revščini opozarjajo, da je odprava revščine politična odločitev, zato nas je zanimalo, kakšne ukrepe bodo v zvezi s to perečo problematiko sprejele stranke.","Stopnja tveganja revščine se je v Sloveniji leta 2020 v primerjavi z letom prej zvišala za 0,4 odstotne točke in je znašala 12,4 odstotka. Letni prag tveganja revščine se je zvišal za 424 evrov, na 8.864 evrov ali na 739 evrov na mesec. To pomeni, da je z dohodkom, nižjim od praga tveganja revščine, živelo približno 254.000 prebivalcev Slovenije, kar je približno 11.000 več kot leta 2019. 
Po podatkih državnega statističnega urada (Surs) je bilo med njimi 97.000 ali 19,5 odstotka vseh upokojencev, 46.000 ali pet odstotkov vseh delovno aktivnih oseb, 41.000 ali 10,5 odstotka mladoletnikov, 38.000 ali 43,4 odstotka brezposelnih ter 32.000 ostalih ali 19,6 odstotka vseh nezmožnih za delo, gospodinj, študentov in drugih neaktivnih oseb. 
Pomemben dejavnik zmanjševanja revščine v Sloveniji so socialni transferji, vključno s pokojninami. Kot ugotavlja Surs, bi bila stopnja tveganja revščine, če v dohodek ne bi šteli socialnih transferjev (družinskih in socialnih prejemkov), 22,4-odstotna. Če bi od dohodka odšteli še pokojnine, bi se stopnja tveganja revščine zvišala na 39,4 odstotka. Socialno šibkim v Sloveniji pa pomagajo tudi številne humanitarne organizacije, med njimi ZPM Ljubljana Moste-Polje, ki v sklopu projekta Veriga dobrih ljudi nudi celostno pomoč socialno šibkim, vključno s poučevanjem o ravnanju z denarjem.
Številni strokovnjaki namreč poudarjajo, da je eden glavnih izhodov iz revščine, tako generacijske kot situacijske, prav finančna pismenost. Gre za bistveno življenjsko spretnost, ki je osnova za premišljene odločitve. Organizacija za gospodarsko sodelovanje in razvoj (OECD) jo opredeljuje kot kombinacijo ozaveščenosti, znanja, spretnosti, vedênja in obnašanja, ki je potrebna za sprejemanje finančnih odločitev in doseganje finančne blaginje posameznika. Po OECD ima finančna pismenost tri komponente: finančno znanje, finančno vedênje in odnos do dolgoročnejšega finančnega načrtovanja.
Stopnja finančne pismenosti je v Sloveniji med mlado populacijo nizka, saj svojega finančnega stanja ne poznajo in ga ne spremljajo ter v končni fazi ne načrtujejo, kaj se bo zgodilo z njihovimi financami, ugotavlja mednarodna raziskava OECD. Joanne Li, nekdanja dekanja in profesorica financ na univerzi na Floridi poudarja, da je treba vlagati v izobraževanje mladih, da bi razvili ta nabor veščin, saj finančna pismenost krepi družbo. Učenje finančne pismenosti je zato treba začeti zgodaj, saj je raven izobrazbe močno povezana s finančno pismenostjo, poudarja. 
V Evropski mreži proti revščini opozarjajo, da je odprava revščine politična odločitev. Kaj si torej lahko obetamo? Se bo stopnja tveganja revščine v Sloveniji le zviševala ali lahko od političnih odločevalcev pričakujemo, da bodo naredili konkretne korake v boju z revščino? Stranke, ki jim zadnje javnomnenjske raziskave na prihajajočih parlamentarnih volitvah kažejo najbolje, smo vprašali, s katerimi petimi konkretnimi koraki se bodo lotile te pereče teme. Kako bodo posegle v problematiko generacijske revščine? Zakaj ravnanje z denarjem oziroma finančna pismenost ni del izobraževalnega programa in ali nameravajo to spremeniti?
Gibanje Svoboda načrtuje uvedbo univerzalnega temeljnega dohodka
V Gibanju Svoboda menijo, da mora ustrezen odziv na izzive revščine, še posebej generacijske, nuditi sodoben, transparenten in učinkovit sistem socialnega varstva. Ukrepi morajo biti ciljno usmerjeni v tiste družbene skupine, v katerih je tveganje revščine najizrazitejše, pojasnjujejo, zato načrtujejo uvedbo univerzalnega temeljnega dohodka (UTD) otrok in mladih, upokojencev ter dolgotrajno brezposelnih. Po njihovem mnenju bi lahko UTD pokril vse otroke in staršem ne bi bilo treba več dokazovati upravičenosti do njega, tako kot zdaj npr. pri otroških dodatkih, ali pa preračunavati cene šolske malice in kosil ter se ukvarjati s tem, ali se bodo lahko njihovi otroci udeležili šolskih izletov in šole v naravi. Poleg tega bi odpadlo tudi administrativno delo državnih institucij. ""Pri tem pa bi morali preučiti, kateri socialni dodatki se z uvedbo UTD za otroke ukinjajo in kateri naj zaradi specifičnih položajev posameznih otrok ostanejo,"" pojasnjujejo. Po njihovem mnenju predstavlja UTD tudi rešitev za starejše oziroma upokojence. Ti bi lahko reševal stiske večine upokojencev, od revščine do vprašanja plačevanja domske oskrbe, nekaterim pa bi omogočil tudi aktivnosti v pozni starosti, ki si jih ne morejo privoščiti. Olajšali pa bi tudi materialni položaj otrok, ki morajo skrbeti za svoje ostarele starše. 
""V Gibanju Svoboda bomo tudi preverili možnost uvedbe UTD v skupini dolgotrajno brezposelnih, ker ugotavljamo, da ukrepi aktivne in pasivne politike zaposlovanja pri tej skupini ne delujejo, saj se dolgotrajno brezposelni le izjemoma vključujejo na trg dela. Hkrati pa se za to troši veliko kadrovskih in finančnih resursov,"" dodajajo. Kot še pravijo, mora pokojnina omogočati dostojno življenje, zato ne sme biti nižja od 10 odstotkov nad pragom revščine. Za preprečevanje generacijske revščine je po njihovem mnenju pomembno tudi materialno in infrastrukturno (stanovanjsko) osamosvajanje mladih. Finančno opismenjevanje in podjetnost (samoiniciativnost, ustvarjalnost, kreativnost in opolnomočenje) pa morata postati eden od ključnih ciljev izobraževanja, ki ju je treba razumeti kot kompetenco osebnega razvoja, poudarjajo, zato bodo to integralno umestili v celotno izobraževalno vertikalo in z njo šolajoče se opolnomočili z znanjem in spretnostmi, ki jih bodo znali uporabiti po koncu šolanja.
Levica proti finančnemu opismenjevanju
V Levici nameravajo za odpravo revščine iz obstoječega sistema denarnih socialnih prejemkov postopoma razviti sistem temeljnega dohodka, ki ne bo nadomestek, ampak dopolnilo kakovostnim brezplačnim univerzalnim javnim storitvam. Prav tako pravijo, da bodo nemudoma znova izračunali minimalne življenjske stroške, ki so podlaga za določitev višine socialnih transferjev in minimalne plače. To naj bi postopoma dvignili na vsaj 1000 evrov neto. V Levici tudi pravijo, da bodo po zgledu zakona o minimalni plači osnovne zneske denarne socialne pomoči vezali na višino minimalnih življenjskih stroškov; osnovni znesek denarne socialne pomoči in varstvenega dodatka nameravajo s 1. januarjem naslednje leto dvignili na vsaj 613 evrov. ""Najnižje nadomestilo za brezposelnost bomo dvignili na višino vsakokratne minimalne plače, ki trenutno znaša 1074,43 evra bruto. Krepili bomo sistem socialne države (javnega zdravstva, šolstva, pokojninskega sistema), ki bo vsem državljanom, ne glede na debelino denarnice, zagotavljal kakovostne javne storitve,"" dodajajo. 
V problematiko medgeneracijske revščine pa bodo – tako obljubljajo – posegli z družinsko politiko, ki bo naravnana k sistemskemu prepoznavanju revščine in njenih medgeneracijskih razsežnosti. Zagotoviti želijo namreč, da bodo imeli vsi otroci, tudi tisti iz revnih in zapostavljenih okolij, čim bolj izenačene življenjske možnosti. Dvigniti želijo tudi najnižje pokojnine: ""Najnižje, predčasne, starostne in invalidske pokojnine bomo dvignili na dostojno raven, zagotovljeno pokojnino za polno delovno dobo pa čez prag tveganja revščine (750 evrov)."" Zagotovili naj bi tudi, da se bo nova zajamčena starostna pokojnina upoštevala pri odmeri vdovske in družinske pokojnine ter pri odmeri nadomestil iz invalidskega zavarovanja. ""Dokončno bomo ukinili vračljivost socialnih pomoči, varstvenega dodatka ter oprostitve plačil socialnovarstvenih storitev in drugih socialnih transferjev in s tem preprečili odvzem premoženja pokojnim revežem, preden ga lahko v celoti zapustijo potomcem,"" obljubljajo in dodajajo, da bodo ukinili tudi obvezo, da otroci preživljajo starše, ki je pogoj za pridobitev varstvenega dodatka in pomoči pri plačilu domske oskrbe ter povzroča dedovanje revščine iz ene generacije v drugo.
V Levici sicer ne pristajajo na razlago, da je vzrok revščine v Sloveniji pomanjkanje finančne pismenosti ali to, da imajo revni posamezniki pomanjkljive veščine ravnanja z denarjem. Po njihovem mnenju so vzrok za revščino razredne delitve v družbi, velike premoženjske razlike ter nizke plače, pokojnine, štipendije in denarne socialne pomoči. ""Ravnanje z denarjem in finančna pismenost nista bistveni prvini izobraževalnega sistema. V Levici nasprotujemo težnjam po instrumentalizaciji znanja in prilagajanju učnih načrtov potrebam trga. Namesto vrednot avtonomije in kritičnega mišljenja tako v izobraževalni proces vdirajo poudarjanje individualizma, tekmovalnosti in neoliberalne vzgoje za podjetništvo ter razumevanje izobraževanja kot individualne investicije v t. i. človeški kapital,"" pravijo in poudarjajo, da morata biti cilj socialne politike odprava revščine ter pomoč ranljivim članom in članicam družbe, ne pa zagotavljanje poceni delovne sile. ""Zato nasprotujemo podrejenosti socialne politike neoliberalni ekonomski politiki. Njena osnovna predpostavka je, da sta revščina in brezposelnost individualni, ne pa strukturni ali družbeni problem kapitalizma. Uvajanje takih ali drugačnih predmetov ne sme služiti reprodukciji in utrjevanju teh neoliberalnih stereotipov. Šolski predmetnik je stvar pedagoške stroke, ne pa pavšalnih ocen o tem, kaj bi se morali otroci in mladostniki učiti. Vzgoja in izobraževanje morata biti načrtovana strokovno, s ciljem razvoja vsakega posameznika in posameznice skladno z njegovimi interesi in zmožnostmi, biti morata enako dostopna vsem, ne glede na socialni položaj, poreklo in kraj bivanja, usmerjati pa ju morajo družbene potrebe, ne pa potrebe trgov in kapitala ali partikularnih političnih prepričanj,"" še pravijo v Levici.
LMŠ za čimprejšnjo vključitev mladih na trg dela
V LMŠ pojasnjujejo, da so takojšnji ukrepi za zmanjšanje revščine zvišanje minimalne plače, znižanje ali črtanje nepotrebnih proračunskih izdatkov, ki jih je uzakonila aktualna vlada, ter hkratna krepitev prihodkovne strani proračuna (tudi s spremembami zakona o dohodnini, vendar ne pri plačah, temveč pri nepotrebnem znižanju obdavčitve dividend, obresti, dobičkov in oddajanja nepremičnin v najem). Le tako bomo po njihovem mnenju okrepili socialno državo, da bo lahko revnim pomagala s socialnimi transferji. ""Hkrati je treba poskrbeti tudi za dostojne pokojnine. V programu napovedujemo njihovo zvišanje vsaj na prag tveganja revščine, ki je pri 738 evrih na mesec,"" pravijo. Kot še dodajajo, je treba, da bo lahko tudi starost dostojna, ravnati celostno. Tako nameravajo mlade čim prej vključili na trg dela, prilagoditi delovna mesta starejšim, krepiti dodano vrednost, vzpostaviti učinkovit demografski sklad ter spodbujati vplačila v 2. in 3. pokojninski steber, seveda za tiste, ki to zmorejo. ""Prisluhnili bomo stiskam starejših in skupaj zagotovili človeka vredno starost. Spodbujali bomo zaposlovanje starejših, povečali cenovno dostopne kapacitete v domovih za starejše in zagotovili stabilne finančne vire za učinkovito oskrbo na domu. Sistem dolgotrajne oskrbe bo postal nov steber socialne države,"" pojasnjujejo. Ob tem poudarjajo, da je poseben vidik ravnanja z denarjem in posledično reševanja vprašanja revščine tudi finančno opismenjevanje prebivalstva, ""zato je nujno, da to postane del izobraževalnih programov za vse generacije"".
NSi meni, da mora ravnanje z denarjem postati del učnih načrtov
V NSi pravijo, da so v zadnjih dveh letih že sprejeli in še sprejemajo marsikatere ukrepe, ki prispevajo k zmanjševanju tveganja revščine. Tako so se pokojnine med decembrom 2020 in februarjem 2022 zaradi sprejete zakonodaje na področju pokojnin ter rednih in izrednih uskladitev dvignile za od 10,3 odstotka do 13 odstotkov (odvisno od leta upokojitve), zagotovljena pokojnina pa se je dvignila za kar 17,6 odstotka. ""Bistveno je tudi, da so se pomembno dvignile najnižje kmečke, invalidske, vdovske in družinske pokojnine,"" dodajajo. Sicer pa se s problematiko generacijske revščine v NSi spopadajo v okviru svežnja družinske in socialne zakonodaje, ki so ga vložili v parlamentarni postopek. ""Z različnimi ukrepi starše spodbujamo, da njihovi otroci dokončajo osnovno šolo in se nato vpišejo v srednjo šolo. Izobrazba je namreč temeljni pogoj, da se lahko otrok pozneje vključi na trg dela, postavi na svoje noge in izvije iz negativne spirale medgeneracijske revščine,"" pojasnjujejo. Kot še pravijo, poleg tega pri obravnavi ranljivih skupin ljudi z različnimi ovirami omogočajo sodelovanje med centri za socialno delo, humanitarnimi organizacijami in zavodom za zaposlovanje, da se ljudje z različnimi programi za reševanje socialne problematike dovolj opolnomočijo, da se lahko vključijo na trg dela in sami poskrbijo zase in za svojo družino. ""Za ranljive skupine dolgotrajno brezposelnih pa omogočamo daljše obdobje vključitve v program javnih del, saj imajo tako več možnosti za zaposlitev. V okviru celovite reforme, ki jo v svojem vladnem programu za obdobje 2022–2026 predvidevamo na področju šolstva, menimo, da morata ravnanje z denarjem in finančna pismenost postati del učnih načrtov v celotni izobraževalni vertikali,"" še dodajajo.
Povežimo Slovenijo za Slovenijo, v kateri nikogar ne puščajo zadaj
Glavna politika gibanja Povežimo Slovenijo je, da si želijo Slovenije, v kateri nikogar ne puščajo zadaj, poudarjajo. Po njihovem mnenju so najboljši socialni ukrep zaposlitvene možnosti, ki zagotavljajo pošteno plačilo za pošteno opravljeno delo, in na drugi strani država, ki posameznikov ne omejuje pri razvoju njihovih talentov. ""Bi pa glede na trenutne potrebe trga dela tistim, ki želijo delati, omogočili delo brez izgube ugodnosti pokojninskega varstva. S poudarkom na zasebnem sektorju – v javnem sektorju naj se sedanji način upokojevanja ohrani."" Kot še pravijo, bi morala omenjena reforma vsebovati določbo, da vdove in vdovci po izgubi partnerja ohranijo tolikšen delež partnerjeve pokojnine, da si lahko zagotovijo dostojno življenje. V gibanju Povežimo Slovenijo še menijo, da bi moralo biti ravnanje z denarjem oziroma finančna pismenost del izobraževalnega programa, in za to si bodo tudi prizadevali.
SAB proti privatizaciji šolstva
Da bi morala biti finančna pismenost in ravnanje z denarjem del izobraževalnega procesa, se strinjajo v SAB, kjer se zavedajo, da je samo trdno in stabilno gospodarstvo zagotovilo za močno socialno državo, višje plače in pokojnine ter manj revščine. ""Javno šolstvo je pot do znanja za vse in to je temelj, ki omogoča tudi boljše življenje vsem, ne glede na njihov socialni status. Zato ne bomo nikoli dovolili privatizacije šolstva. Znanje mora ostati dostopno vsem pod enakimi pogoji,"" poudarjajo. Kot še pojasnjujejo, je treba strokovno delo centrov za socialno delo debirokratizirati, nadgraditi in terensko okrepiti. ""Prevetrili bomo mehanizme in nadzor podeljevanja socialne pomoči. Podporo morajo prejemati pomoči potrebni, delovno sposobnim pa moramo najti delo. Krepili bomo javna dela in zaposlitvene priložnosti,"" še obljubljajo. Kot menijo, mora višina minimalne plače delavce ščititi pred izkoriščanjem in zagotavljati normalno preživetje. Pogodbeni delavci pa morajo biti ob nastopu dela izenačeni z redno zaposlenimi. Za enako delo je treba vsem zagotoviti enako plačilo, dodajajo.
SD za minimalno pokojnino 700 evrov
V SD menijo, da so socialni transferji še vedno pomemben dejavnik zmanjševanja tveganja revščine, zato predlagajo minimalno pokojnino 700 evrov za polno pokojninsko dobo, najmanj 800 evrov minimalne plače, ukinitev doplačil do minimalne plače, širšo dostopnost varstvenega dodatka za vse, ki prejemajo najnižje pokojnine, ter spremembe določil zakona o pokojninskem in invalidskem zavarovanju. Te bodo izboljšale položaj prejemnic in prejemnikov vdovskih pokojnin, ki so po raziskavah revna in ranljiva skupina. Glede vključevanja finančne pismenosti v izobraževalne programe pa v SD menijo, da novih družbenih izzivov ni treba reševati s širitvijo kurikuluma, ampak z integracijo novih tem, pojavov, trendov in vrednot v procese izobraževanja. ""Vse te okoliščine predstavljajo kontekst izobraževanja, posamezne vsebine pa je z dobrim sodelovanjem s pedagoškim kadrom mogoče integrirati v izobraževalni proces,"" pravijo.
SDS za stanovanja, ustrezne zaposlitve in plačilo za mlade
V SDS poudarjajo, da so v tem mandatu poskrbeli za dvig osnovne plače, najnižje invalidske pokojnine, invalidnine za določene kategorije, zajamčene pokojnine in odmernih odstotkov ter izenačenje za moške in ženske. ""Sprejeli smo celo vrsto ukrepov za spodbujanje rodnosti na področju družinske politike, redno in izredno (za nazaj in tekoče) usklajevali pokojnine, dvignili denarno socialno pomoč in varstveni dodatek,"" so pojasnili in dodali, da vse navedeno bistveno pripeva k zmanjšanju generacijske revščine. Napovedujejo pa, da bodo v prihodnosti poleg naštetega poskrbeli tudi za stanovanja, ustrezne zaposlitve in plačilo za mlade. Glede finančne pismenosti pravijo, da je ta že del izobraževalnega programa v osnovnih šolah, le da je vključena v predmete z drugačnim imenom (npr. gospodinjstvo v OŠ). ""Zagotovo pa bi tej tematiki v prihodnje kazalo nameniti večjo pozornost, morda tudi v obliki posebnega predmeta oziroma izobraževalnih seminarjev na vseh izobraževalnih ravneh,"" dodajajo.
"
https://www.24ur.com/novice/slovenija/us-razveljavilo-dolocbo-o-dvigu-placnega-stropa-za-zdravnike-in-zobozdravnike.html,Ustavno sodišče razveljavilo določbo o dvigu plačnega stropa zdravnikom ,"Ustavno sodišče je razveljavilo 48. člen desetega interventnega zakona (PKP10), ki bi za zdravnike in zobozdravnike zvišal najvišji plačni razred, ki ga lahko dosežejo v sistemu plač javnega sektorja. Med drugim je ocenilo, da izpodbijana določba, ki posega v temelje enotnega plačnega sistema, ni nujen ukrep za odpravljanje posledic epidemije covida-19. V Fidesu so se odzvali ostro: to bo še okrepilo njihovo zahtevo po izstopu iz enotnega plačnega sistema v javnem sektorju in zgoditi se bo moral bistveno prej, kot če omenjeni člen ne bi bil razveljavljen.","

Zadnji interventni protikoronski zakon je bil sprejet konec preteklega leta. Za zdravnike in zobozdravnike je do konca leta 2022 dvignil plačni strop za šest razredov, do 63. razreda.
Zahtevo za presojo ustavnosti dviga plačnega stropa so na ustavno sodišče kot volivci vložili predsedniki petih sindikalnih central, in sicer Branimir Štrukelj, Jakob Počivavšek, Lidija Jerkič, Evelin Vesenjak in Peter Majcen.
Zatrjevali so, da je bil v postopku sprejemanja zakona kršen 90. člen ustave o zakonodajnem referendumu, ker da izpodbijani člen interventnega zakona ne pomeni nujnega ukrepa, ki bi bil povezan z odpravo posledic covida-19 in zato ne spada v materijo interventnega zakona. DZ po njihovem mnenju ne bi smel sprejeti sklepa o nedopustnosti referenduma glede sporne določbe.
Kot je razvidno iz danes objavljene odločbe, so ustavni sodniki ugotovili, da množičen pojav covida-19, tudi če uradno ni razglašena epidemija, pomeni naravno nesrečo. Torej interventni zakon, ki pomeni zakonsko podlago za nujne ukrepe za zagotovitev odprave posledic covida-19, spada med izjeme, za katere ni po 90. členu ustave ni dopustno razpisati zakonodajnega referenduma.
Vendar pa izpodbijana določba, ki bi posegla v zakon o sistemu plač v javnem sektorju z zvišanjem plačnih razredov za vse zdravnike in zobozdravnike ter s tem posegla v temelje enotnega plačnega sistema javnih uslužbencev in porušila postavljena razmera, po oceni ustavnih sodnikov ni nujen ukrep, s katerim bi se odpravljale posledice covida-19.
Ob tem je ustavno sodišče zavrnilo navedbe DZ in vlade, da sta škodljivi posledici covida-19 tudi zmanjševanje števila zdravnikov in da naj bi se z izpodbijanim ukrepom pomagalo predvsem mladim zdravnikom. Ugotovilo je, da tako odhajanje oz. pomanjkanje zdravnikov kot nizke plače mladih zdravnikov očitno niso povezani z množičnim pojavom covida-19, temveč ""so posledica že dalj časa trajajočega nezadovoljstva zdravnikov s plačnim sistemom in drugimi pogoji dela, pa tudi drugih dejavnikov, kot sta politika izobraževanja zdravnikov, omogočanje specializacij itd"".
""Poleg tega možnost zvišanja plač mladih zdravnikov ni odvisna od izpodbijanega ukrepa, saj ta omogoča zvišanje najvišjih zdravniških plač. Plačni razredi delovnih mest mladih zdravnikov pa so bistveno nižji in jih je mogoče zvišati ne glede na veljavnost izpodbijanega ukrepa iz 48. člena zakon o dodatnih ukrepih za preprečevanje širjenja, omilitev, obvladovanje, okrevanje in odpravo posledic covida-19,"" so zapisali.
Ustavni sodniki so sicer pred dvema mesecema izvajanje presojane določbe zadržali do končne odločitve, saj so ocenili, da bi izvrševanje morebiti protiustavnega spornega člena povzročilo hujše škodljive posledice.
Zadnji interventni protikoronski zakon (PKP 10) je bil sprejet konec preteklega leta. Za zdravnike in zobozdravnike je do konca leta 2022 dvignil plačni strop za šest razredov, do 63. razreda. Kot je znano, je sporazum o dvigu plač zdravnikom na noge spravil ostale sindikate v javnem sektorju. Ti zahtevajo enako obravnavo, torej da bi se vsem zaposlenim v javnem sektorju dvignile plače za šest razredov. To zahtevo so predali ministru za javno upravo Boštjanu Koritniku, ki je ob tem opozoril, da bi takšen dvig plač za 188.000 zaposlenih v javnem sektorju pomenil 1,5 milijarde evrov na leto, kar se ne sklada z izhodiščem, ki ga je vlada dala za vzdržnost javnih financ.
Odzivi sindikatov
V Konfederaciji sindikatov javnega sektorja Slovenije niso presenečeni nad odločitvijo Ustavnega sodišča RS, ki je razveljavilo 48. člen PKP10 in s tem dvig plačnega stropa zgolj za zdravnike in zobozdravnike, so sporočili: ""Vlado RS ter poslanke in poslance Državnega zbora smo ves čas obravnave zadnjega interventnega zakona opozarjali, da dvig najvišjega plačnega razreda zgolj za eno plačno podskupino ni nujen ukrep za odpravo posledic Covid-19 in da pomeni neenako obravnavo javnih uslužbenk in uslužbencev. Ker je bil zakon, kljub jasnim pozivom, sprejet in to po nujnem postopku, je pet predsednic in predsednikov sindikalnih central, s prvopodpisanim Branimirjem Štrukljem, predsednikom KSJS, vložilo zahtevo za oceno ustavnosti omenjene določbe interventnega zakona. Odločitev Ustavnega sodišča RS je pričakovana in je posledica še ene izmed mnogih kršitev Ustave RS, ki si jih je privoščila trenutna oblast v zadnjih dveh letih. Če bi vladajoči spoštovali temeljne principe socialnega partnerstva in bi usklajevanje zakonov potekalo pred obravnavo na vladi in v Državnem zboru, do takih tveganj ne bi prihajalo.""
V KSJS od prihodnje vlade pričakujejo takojšnji začetek pogajanj o plačah v javnem sektorju, ki bo vzpostavila ustrezna razmerja med plačami – s poudarkom na spodnji tretjini plačne lestvice. Pričakujejo tudi ponovno vzpostavitev Ekonomsko-socialnega sveta, ki bo temeljil na enakopravnem dialogu socialnih partnerjev in vlade. Le tako se bo v prihodnje mogoče izogniti potrebi po vlaganju zahtev za oceno ustavnosti, ki so eno od sredstev sindikatov, ko ni ustreznega dialoga z oblastjo, so zapisali v odzivu.
Tudi po oceni predsednice Zveze svobodnih sindikatov Slovenije (ZSSS) Lidije Jerkič je odločitev ustavnih sodnikov pričakovana. ""Ustavno sodišče je pokazalo, da tudi če imaš v rokah oblast, še vedno veljajo pravila pravne države,"" je dodala. Kot je spomnila v izjavi za STA, je ustavno sodišče že pri upokojevanju starejših delavcev po sedmem protikoronskem paketu ocenilo, da je bila sprejeta ureditev, ki ni povezana z epidemično situacijo, ampak je šlo za sistemski poseg v zakonodajo.
Prav tako je bil deseti interventni zakon po njenih besedah sprejet na način, ""ki bode v oči"", torej brez javne razprave ali posvetovanj s socialnimi partnerji. ""Poleg tega je to zakonodaja, ki je vezana s prepovedjo referenduma, kar pomeni, da je razen z odločitvijo ustavnega sodišča ni mogoče spraviti s sveta. Naša ustavna presoja je šla v smer presojanja sprejemanja načina zakona. Zdravniki lahko plače spremenijo v zakonodaji, ki to ureja in je sistemska, s pogajanji in postopki, ki so tam predvideni. Napad ni bil na višino zdravniških plač, ampak na način sprejemanja,"" je poudarila.
V tem mandatu socialnega dialoga v ZSSS ne pričakujejo več. ""Če se do zdaj ni obudil - eno leto je že od prenehanja - se tudi v teh 14 dnevih ne bo. So pa take situacije, kot je ta ob razveljavitvi konkretne določbe, posledica pomanjkanja dialoga. Če bi socialni dialog tekel, ne bi bilo takih ustavnih presoj, ne bi bilo takih pretresov, ne bi bilo takih odmikov od načina sprejemanja zakonov. Odločitve bi bile pretehtane in ustavno sodišče bi imelo bistveno manj dela, kot ga ima sedaj,"" je še dejala sindikalistka.
Predsednik Konfederacije sindikatov Slovenije Pergam Jakob Počivavšek je v odzivu za STA pozdravil odločitev ustavnega sodišča in jo tudi sam označil za pričakovano. Kot je zapisal, je odločitev med drugim potrdila, da je problematično poseganje v enotni plačni sistem mimo postopka, ki ga določa zakon o sistemu plač v javnem sektorju, da težave v zdravstvu trajajo dlje časa kot epidemija covida-19 in niso povezane zgolj s plačami, pač pa so bistveno bolj kompleksne ter da vladni ukrep sploh ne rešuje problematike mladih zdravnikov, kar je ""bil deklariran cilj"".
""Pozdravljamo tudi dejstvo, da ustavno sodišče z odločbami, kakršna je tudi predmetna odločba, postavlja jasne standarde glede tega, kaj je dopustno vključevati v interventno zakonodajo in kaj ne, glede na to, da je neposredna demokracija pri sprejemanju tovrstne zakonodaje omejena,"" je dodal. 
Fides: Za učinkovit in dostopen javni zdravstveni sistem bo morala nova vlada takoj po volitvah izpeljati plačno reformo
Sindikat zdravnikov in zobozdravnikov Fides poudarja, da bo morala nova vlada, ki bo želela državljanom zagotoviti učinkovit in dostopen javni zdravstveni sistem, takoj po volitvah izpeljati plačno reformo. Sicer bo slovenski zdravstveni sistem nadaljeval pot proti dokončnemu zlomu, so prepričani v sindikatu. S tem so se odzvali na odločitev ustavnega sodišča, da razveljavi 48. člen desetega interventnega zakona, ki bi za zdravnike in zobozdravnike zvišal najvišji plačni razred.
Kot so zapisali v Fidesu, jih je razveljavitev omenjenega člena še okrepila v zahtevi po izstopu zdravnikov in zobozdravnikov iz enotnega plačnega sistema v javnem sektorju. Izstop pa se bo moral zgoditi bistveno prej, kot če omenjeni člen ne bi bil razveljavljen. ""Anomalije trenutnega vrednotenja zdravniškega dela, ki jih je poskušal delno omiliti deseti protikoronski zakon, so nevzdržne,"" so poudarili.
Opozorili so, da vlado takoj po volitvah čaka ""izjemno zahtevna naloga plačne reforme, ki bo nagrajevanje zaposlenih v zdravstvu približala ureditvam učinkovitih zdravstvenih sistemov zahodnoevropskih držav, z nalogo v javnem zdravstvenem sistemu obdržati zdravnike, brez katerih zdravstvo ne obstaja"".
Trendi razmerij plač po njihovih navedbah potrjujejo, da so slovenski zdravniki in zobozdravniki v razmerju do povprečne plače na samem repu evropskih držav. Ob tem so dodali, da v zadnjih letih zaostajamo že za do nedavnega manj razvitimi srednje- in vzhodnoevropskimi državami.
Sistem nagrajevanja v Sloveniji so ocenili kot ""največjo rak rano našega zdravstva"" in glavni razlog, da javno zdravstvo zapuščajo tako najizkušenejši zdravniki, na katerih temelji zdravljenje najzahtevnejših bolnikov, kot najmlajši, na katerih temelji prihodnost slovenskega zdravstva. ""Da je nagrajevanje zdravnikov v Sloveniji povsem neustrezno, potrjuje tudi dejstvo, da za opravljanje zdravniškega poklica v naši državi ne uspemo privabiti skoraj nobenega zdravnika iz manj razvitih držav, kaj šele iz držav EU,"" so zapisali.
Dodali so še, da nikjer v Evropi, razen v Sloveniji, zdravniki niso v istem plačnem sistemu kot državna uprava. Rigidno plačno politiko v javnem sektorju pa po navedbah Fidesa kot ključno sistemsko težavo v zdravstvu navaja celo Zavod za zdravstveno zavarovanje Slovenije.
"
https://www.24ur.com/novice/tujina/britanci-dodiku-prepovedali-vstop-in-mu-zamrznili-neobstojece-premozenje.html,Dodiku prepovedali vstop in mu zamrznili (neobstoječe) premoženje,"Velika Britanija je uvedla sankcije proti srbskemu članu predsedstva BiH Miloradu Dodiku in predsednici Republike Srbske Željki Cvijanović zaradi njunih poskusov spodkopavanja legitimnosti države. Britanske oblasti so obema prepovedale vstop v državo in zamrznile njuno premoženje. Dodik je v odzivu sankcije označil za smešne, saj v Veliki Britaniji nima nobenega premoženja, obiskal pa je ni že deset let.","
Britanska zunanja ministrica Liz Truss je obsodila nepremišljeno ravnanje dvojice politikov, ki si prizadevata za dejansko odcepitev Republike Srbske, ene od dveh entitet BiH. ""Oba politika s svojimi dejanji namerno spodkopavata težko priborjen mir v državi. Njuno nepremišljeno ravnanje, ki ga spodbuja ruski predsednik Vladimir Putin, pa ogroža stabilnost in varnost celotne regije Zahodnega Balkana,"" je še dodala.
Na sankcije se je že odzval Dodik, ki je dejal, da Velika Britanija nikoli ni imela dobrih namer do Republike Srbske in njenih prebivalcev. Prav tako je sankcije označil za smešne, saj v Veliki Britaniji nima nobenega premoženja, obiskal pa je ni že deset let, poroča srbska tiskovna agencija Tanjug.
V zadnjih mesecih se je v BiH zaradi groženj z odcepitvijo povečal strah pred destabilizacijo. Britanske oblasti obtožujejo Dodika, da izkorišča vojno v Ukrajini za promocijo ruske politike in si prizadeva za razpad BiH, pri čemer naj bi sodeloval tudi z Moskvo.
Sankcije proti voditelju bosanskih Srbov in z njim povezani televizijski mreži zaradi ogrožanja stabilnosti Bosne in Hercegovine ter celotne regije so na začetku januarja letos že uvedle tudi Združene države Amerike.
Predsednica Republike Srbske pa je že februarja govorila o tem, da so Srbi razočarani zaradi nenehnih prizadevanj mednarodne skupnosti, katerih cilj da je uničiti njihovo identiteto. Tudi Cvijanovićeva je večkrat zagrozila z odcepitvijo v želji, da bi se bosansko vrhovno sodišče znebilo tujih sodnikov.
Na sodišču so namreč poleg dveh Hrvatov, dveh Muslimanov in dveh Srbov tudi trije tuji sodniki, kar je dediščina daytonskega mirovnega sporazuma, ki je končal vojno v letih 1992-1995 in BiH razdelil po etničnih mejah.
"
https://www.24ur.com/novice/volitve/volitve-v-oddaji-svet-na-kanalu-a-zanimajo-nas-konkretni-nacrti-s-konkretnimi-cilji.html,Volitve v oddaji SVET na Kanalu A: Zanimajo nas konkretni načrti s konkretnimi cilji,"Predvolilna bitka bo v ospredju tudi v informativni oddaji SVET na Kanalu A vsak delovni dan ob 18.00. ""'Če začnemo prepir med preteklostjo in sedanjostjo, bomo uvideli, da smo izgubili bodočnost,' je citat Winstona Churchilla. In ko govorimo, da so tokratne volitve prelomne, je pomembno predvsem izvedeti, kakšno prihodnost obljubljajo kandidati.""","In kako od kandidatov terjati odgovore na vprašanje, v kakšen svet se bomo državljani zbudili dan po volitvah? ""Želimo konkretne odgovore na vprašanja, kot so: Kakšne razmere na trgu dela lahko pričakujejo današnji mladi? Kakšne bodo razmere za ustvarjanje družine? Kakšne pokojnine bodo imeli tisti, ki danes delajo? Se bo dalo na stara leta živeti ali zgolj preživeti?"" razlaga urednica oddaje Kristina Hacin.
Ekipa zato pripravlja dve soočenji; eno bo 12., drugo pa 19. aprila. ""Veliko je bilo povedanega v zadnjih letih. In veliko bo povedanega v tem zadnjem mesecu. Naša naloga pa je zagotoviti, da se boste vi lažje odločili. Da vas na kaj spomnimo in predvsem da ugotovimo, kakšno prihodnost nam obljubljajo politične stranke in koliko od tega je realnost in koliko le obljuba,"" pravi voditelj Gregor Trebušak. Sovoditeljica Nuša Lesar prikimava: ""Ne glede na to, ali vas politika zanima ali ne, pomembno vpliva na naša življenja. Da bi lahko odločali o tem, kateri ljudje bodo v naslednjih štirih letih držali platno in škarje naših življenj, vam pomagamo osvetlili njihove namene.""
 
Od 11. aprila bo v studiu vsak dan gost eden od predsednikov strank, ob tem pa bosta njegovo življenje in delo predstavljena še na drugačen način, za kar bo poskrbel novinar Aleksander Pozvek. ""Kandidate bomo spodbudili, da se pokažejo v povsem človeški luči. Postavili jih bomo tudi na teren, ki jim ni domač. Vse za to, da bi bil okus po odločilni nedelji vsaj približno tako dober kot po domači goveji juhi, predvsem pa da se ne bi opekli.""

"
https://www.24ur.com/novice/volitve/vec-klinicnih-psihologov-pouk-brez-telefona-resitve-strank-za-podrocje-mentalnega-zdravja.html,"Rešitve strank za področje mentalnega zdravja: več kliničnih psihologov, licence in pouk brez telefona","Desetletja je bilo področje duševnega zdravja pri nas močno zanemarjeno. Težave so se kopičile, pandemija, ki je povečala stiske, pa je dokončno razgalila nedelujoč sistem. Pomanjkanje kadra in kapacitet na eni ter veliko povečanje potreb na drugi strani pa pomeni, da si pred nastalo situacijo niti politika ne more več zatiskati oči. Ukrepi, ki so že bili sprejeti, opozarjajo številni, še zdaleč niso dovolj. ","
""Imamo od dvesto pa do tristo šestdeset odstotkov več urgentnih napotitev, kot smo jih imeli pred epidemijo,"" nam je sredi januarja pripovedovala sogovornica, izred. prof. dr. Hojka Gregorič Kumperščak, pedopsihiatrinja in predstojnica Enote za otroško in mladostniško psihiatrijo v UKC Maribor.
S kolegi so ugotavljali, da se je samo na področju otrok in mladostnikov stanje močno poslabšalo – na področju anksioznih stanj, depresivnih stanj in motenj hranjenja so zabeležili tudi okoli 40-odstotno povečanje, močno se je povečala prisotnost samomorilnih misli pri mladostnikih. 
Pritisk pacientov je bil tako hud, da so morali drastično zmanjšati ležalne dobe, kar seveda pomeni škodo za pacienta, pacienti pa so težje prišli do strokovnjaka tudi izven bolnišnice, kar je številne poslalo naravnost v naročje gurujev – neprimerno izobraženih, samooklicanih terapevtov, ki svoje storitve večinoma ponujajo prek družbenih omrežij. 
Konec meseca, torej že skoraj tik pred volitvami, je nato vlada sprejela akcijski načrt za leti 2022 in 2023 za izvajanje resolucije o nacionalnem programu duševnega zdravja 2018-2028. 
Osredotoča se na duševno zdravje otrok in mladostnikov od 14. do 25. leta – minister za zdravje Janez Poklukar je namreč pojasnil, da se 50 odstotkov duševnih motenj in stisk pojavi pri otrocih do 14. leta, 75 odstotkov pa do 25. leta. 
Za akcijski načrt so predvideli sredstva v višini 31 milijonov evrov, a še večja težava kot sam denar so kadri. 
Področje duševnega zdravja je pri nas tako daleč od urejenosti. Politične stranke smo zato vprašali, kako bi rešile največje zagate na področju duševnega zdravja, v kakšnem časovnem obdobju bi uredile področje izvajalcev psihološke pomoči, kako in v kakšnem času bi zagotovili ustrezne kadre za centre za duševno zdravje, pa tudi kako bi se lotili reševanja izziva škodljivega vpliva sodobne tehnologije na duševno zdravje mladih?
Številni sicer kot rešitev navajajo centre za duševno zdravje, pri čemer pa velja poudariti, da se ti srečujejo s hudo kadrovsko stisko. 
Gibanje Svoboda: Področje izvajalcev psihološke pomoči je potrebno urediti prioritetno
V Gibanju Svoboda pravijo, da so duševne motnje eden glavnih javnozdravstvenih problemov. ""Prioriteta mora biti optimalno izvajanje Resolucije o nacionalnem programu duševnega zdravja, ki je veljaven za obdobje do leta 2028."" 
Napovedujejo tudi, da bodo skladno z njihovimi splošnimi usmeritvami glede uresničevanja odločb ustavnega sodišča nemudoma ustrezno dopolnili Zakon o duševnem zdravju. 
""Vzpostavili bomo strokovni nadzor nad ponudniki storitev na področju duševnega zdravja. Poskrbeli bomo za boljši nadzor izvajalcev psihoterapevtskih storitev in razmislili o striktnejših pogojih licenciranja po zgledu drugih zahodnih držav, na primer Avstrije, Francije ali Nemčije. Psihoterapevtske in psihosocialne svetovalne dejavnosti je potrebno profesionalizirati skladno z medicinsko paradigmo in ob tem upoštevati koncept integrativne medicine,"" obljubljajo in pravijo, da je področje izvajalcev psihološke pomoči potrebno urediti prioritetno, saj epidemija na tem področju pušča najbolj negativne posledice, pri čemer so posebej izpostavljeni otroci in mladostniki. 
""Organizirali bomo mrežo centrov duševnega zdravja, kjer bo splošna populacija lažje dostopala do specialistov psihiatrov, kliničnih psihologov, licenciranih psihoterapevtov in psihosocialnih svetovalcev. Cilj mreže je bistveno zmanjšati neenakost regionalne dostopnosti do oskrbe duševnega zdravja, posebej pri ranljivih skupinah, kot so otroci, mladostniki in starejši,"" obljubljajo. Številni takšni centri sicer že delujejo, a težava so kadri, opozarjajo strokovnjaki. 
""Med priložnostmi vidimo tudi vključevanje specializantov psihiatrije in klinične psihologije za reševanje duševnih motenj pri mladostnikih in mladih odraslih,"" pa o rešitvah razmišljajo pri Gibanju Svoboda. ""Usposobili bomo dodaten zdravstveni kader in poskrbeli za osveščanje mladih o pomenu duševnega zdravja. Uvedli bomo  psihološko svetovanje študentov psihologije na fakultetah pod ustreznim nadzorom mentorjev,"" dodajajo. 
""Potrebno je zagotoviti sistemsko financiranje specializacij iz klinične psihologije in zagotoviti financiranje za vsaj 30 specializantov letno. S tem namenom bomo v najkrajšem možnem času odpravili čakalne vrste pri psihologih, kliničnih psihologih in pedopsihiatrih ter zagotovili dodatne specializacije za te poklice,"" obljubljajo.
Pa škodljivi vplivi sodobne tehnologije? ""Nevtralizirati jih je potrebno s kakovostnimi programi in široko razvejano javno mrežo služb in storitev za krepitev duševnega zdravja, ki je nacionalni kapital in ga je kot takega treba nedvomno krepiti.""
Levica: Vprašanje duševnega zdravja ni vezano izključno na zdravstveni sistem, temveč je tudi vprašanje, v kakšni družbi si želimo živeti
""Stanje na področju duševnega zdravja je bilo po vseh podatkih že pred epidemijo koronavirusa katastrofalno,"" opozarjajo v Levici. Študije Nacionalnega inštituta za javno zdravje so, kot izpostavljajo, že pred epidemijo ugotavljale in opozarjale, da obstoječa javnozdravstvena mreža ni skladna z dejanskimi potrebami otrok in mladostnikov na področju duševnega zdravja: ""V obdobju sedmih let med 2008 in 2015 se je na primer število obravnav otrok in mladostnikov zaradi duševnih in vedenjskih motenj na sekundarni ravni povečalo za grozovitih 71 odstotkov. Epidemija in omejitveni ukrepi so stanje samo še poslabšali. V letu 2020 je samo Pediatrična klinika v Ljubljani po poskusu samomora zdravila za 50 odstotkov več otrok in mladostnikov kot leto poprej.""
""Konkretni načrt na tem področju je potrebno zasnovati na podlagi leta 2018 sprejete Resolucije o nacionalnem programu duševnega zdravja, kar se do zdaj ni počelo, oziroma se je počelo v omejenem obsegu. Tako se je potrebno vprašati, kako je mogoče, da je Svet vlade za duševno zdravje začel delovati šele julija 2021, torej tri leta po sprejetju Resolucije o nacionalnem programu duševnega zdravja?"" 
Področje duševnega zdravja je po mnenju Levice potrebno urediti celovito znotraj javnega sistema: ""Povečati je treba dostopnost javnih izvajalcev ter večjo pozornost nameniti preventivnim programom in dejavnostim. Pomanjkanja kadra, kjer je največji deficit prav pri kliničnih psihologih, ni moč rešiti čez noč. Je pa jasno, da je potrebno vložiti posebne napore v razpis vpisnih mest in ponuditi spodbude za to vrsto zaposlitve."" 
Tudi oni vsaj del rešitev vidijo v preventivi: ""Tako kot pri zdravju na splošno je tudi pri duševnem zdravju ključnega pomena preventiva. Program Levice v tem smislu ponuja jasne in odločne odgovore. Prekarna delovna razmerja, nerešena stanovanjska problematika, delo preko omejitev delovnega časa in dejstvo, da so zaposleni praktično ves čas dostopni, močno vplivajo na duševno zdravje ljudi. Tako vprašanje duševnega zdravja ni vezano izključno na zdravstveni sistem, temveč je tudi vprašanje, v kakšni družbi si želimo živeti.""
Kot poudarjajo, se zavedajo škodljivih vplivov sodobne tehnologije: ""In profitno usmerjenih družabnih omrežij in platform ali aplikacij za zmenke na zdravje otrok in mladostnikov, pri čemer je treba še posebej izpostaviti motnje pozornosti in poslabšanje samopodobe. V družbi, za kakršno se zavzemamo, bi morala tehnologija služiti potrebam ljudi, ne pa da se zaradi nje že med najmlajšimi kažejo premoženjske in druge razlike, ter da je formiranje osebnosti in odraščanje posameznika povezano s pritiski, ki jih doživljajo na zasebnih družbenih omrežjih, katerih namen je izključno ustvarjanje profita. Treba je prepoznati vpliv najrazličnejših tipov platform na duševno zdravje otrok in mladostnikov ter širše na javno (duševno) zdravje in v skladu z javnim interesom regulirati njihovo delovanje.""
LMŠ: Ustanovitev službe ali direktorata za duševno zdravje znotraj Ministrstva za zdravje V LMŠ opozarjajo, da bodo negativne posledice epidemije na duševno zdravje ostale tudi po tem, ko bo ta minila: ""Podatki in statistike Združenih narodov in Svetovnega gospodarskega foruma kažejo, da je na enega umrlega za virusom več kot 200 ljudi zbolelo zaradi različnih oblik duševnih motenj (v statistiko niso zajeti že obstoječi duševni bolniki). Statistika na področju duševnega zdravja je slaba. To napoveduje še večje število posameznikov, še zlasti otrok, s težavami v duševnem zdravju in dodatne obremenitve sistema skrbi za duševno zdravje, ki je bil v Sloveniji že pred izbruhom epidemije močno podhranjen."" 
Za izboljšanje stanja na področju skrbi za duševno zdravje populacije je po njihovem treba izvesti niz nujnih ukrepov na področju gospodarske, socialne, izobraževalne in zdravstvene politike, ki pa morajo delovati usklajeno. Potrebe na področju duševnega zdravja je po njihovem treba obravnavati kot prioritetne, še toliko bolj zaradi kriznih razmer, in zagotoviti sistemsko financiranje področja mentalnega zdravja, ustrezno sistemsko umestiti področje skrbi za duševno zdravje prebivalk in prebivalcev Slovenije z ustanovitvijo službe ali direktorata za duševno zdravje znotraj Ministrstva za zdravje, zagotoviti delovanje Vladnega sveta za duševno zdravje v optimalni strokovni in odločevalni sestavi.
NSi: Pomembno je ozaveščanje staršev
V NSi izpostavljajo delo aktualne vlade na tem področju: ""V letu 2018 je bila sprejeta Resolucija o nacionalnem programu duševnega zdravja 2018-2028 ali program Mira, trenutno pa je v zaključni fazi predlog akcijskega načrta za leti 2022 in 2023, ki določa konkretne ukrepe na področju duševnega zdravja. V letu 2021 se je pospešilo vzpostavljanje centrov za duševno zdravje otrok in mladostnikov, ki delujejo na primarni ravni zdravstvenega varstva in tako je trenutno polno delujočih 16, štirje pa so še v vzpostavljanju. Načrti v Sloveniji so torej zastavljeni, ključna težava je kader. To smo v tem mandatu začeli pospešeno reševati in zagotovili financiranje za dodatnih 30 specializacij kliničnih psihologov."" 
Sicer pa menijo, da so zelo pomembni preventivni programi oziroma programi psihosocialne podpore, programi starševstva in programi, ki se ukvarjajo s še posebej ranljivimi otroki in družinami, da se okrepi njihova odpornost: ""Programi morajo biti dostopni v šolah, zdravstvenih ustanovah in lokalnih skupnostih. Pri tem je ključno delo z družinami, saj se skoraj polovica duševnih bolezni oziroma motenj, ki so prisotne v odraslosti, prvič pojavi do štirinajstega leta starosti."" 
Na področju sodobnih tehnologij pa je, kot izpostavljajo, pomembno ozaveščanje staršev: ""Da se zavejo njihovih pasti in nevarnosti, in delo z otroki v šolah na način, da se po eni strani učijo koristne in varne uporabe tehnologije, po drugi strani pa jih učitelji seznanjajo tudi z nevarnostmi.""
Povežimo Slovenijo: Ključna je podpora v znanem okolju
Povežimo Slovenijo poudarja gradnjo sistemov socialne vključenosti že na lokalni ravni, prek tega bi zvišali občutek varnosti in vključenosti, pravijo: ""Menimo, da je pri preventivi in preprečevanju posledic ključna najprej podpora doma oziroma v domačem, znanem okolju."" 
""Podpiramo tudi dobre prakse pilotnih projektov celovite duševne oskrbe na domu, ki poteka na Primorskem v zadnjih letih, saj kaže odlične rezultate,"" navajajo. ""Naš cilj je, da v naslednjem mandatu vzpostavimo sistem, ki bo ta celovit terenski pristop prenesel na celotno Slovenijo. Namreč veliko duševnih stisk ostane neodgovorjenih zaradi oddaljenosti ljudi od središč in oskrbe.""
Sodobne tehnologije so del našega življenja, vendar pa postajajo vedno večji dejavnik vpliva na duševno zdravje mladih, menijo: ""Ključno je, da se ukvarjamo s preventivo, kar konkretno pomeni, da v šolske predmete informatike uvedemo tudi tematike o pomembnosti odklopa od tehnologije, upravljanje porabe časa v povezavi s sodobno tehnologijo in podobno.""
SAB: Otroci bi pred začetkom pouka oddali svoje mobilne naprave in bi jih po koncu pouka zopet prevzeli
""V SAB menimo, da je treba nujno okrepiti dejavnosti na področju promocije duševnega zdravja s spodbujanjem pozitivnih dejavnikov kot preventive pred dejavniki, ki na duševno zdravje negativno vplivajo. Življenjski slog posameznika se je v zadnjih letih močno spremenil, postal je hitrejši in bolj stresen. Na količino stresa pa so v zadnjih dveh letih močno vplivale tudi epidemija in njene posledice – tako na zdravstvenem področju kot drugje – na delovnih mestih, šolah,"" situacijo ocenjujejo v SAB.
Kot eno od rešitev opisane problematike vidijo v ozaveščanju o pomembnosti duševnega zdravja na delovnih mestih in v šolah – detabuizaciji problematike duševnega zdravja – pa tudi v organizaciji brezplačnih delavnic (tako preventiva kot kurativa) in psiholoških svetovanj za posameznike: ""Prav tako bi s skrajšanjem čakalnih dob bolniki prej prišli na vrsto za svetovanje. Duševno zdravje je neločljivo povezano s telesnim zdravjem, posledično pa z dobrim počutjem, delovanjem in produktivnostjo posameznika.""
Ocenjujejo tudi, da je sodobna tehnologija življenja mladostnikov in otrok močno zaznamovala, zlasti v času epidemije, ko so bili praktično neprestano pred elektronskimi napravami: ""V SAB menimo, da bi z omejitvijo uporabe mobilnih naprav (mobiteli, tablični računalniki itd.) v osnovnih in srednjih šolah lahko pozitivno vplivali na njihovo počutje. Otroci bi pred začetkom pouka oddali svoje mobilne naprave in bi jih po koncu pouka zopet prevzeli."" 
SD: Širitev košarice pravic obveznega zdravstvenega zavarovanja 
""Medtem ko je v svetu zaradi epidemije covida-19 umrlo že več kot pet milijonov ljudi, vsak sedmi človek trpi za duševno stisko,"" ugotavljajo v SD. Zaradi močne kadrovske podhranjenosti in nesprejemljivo dolgih čakalnih vrst mnogi na področju duševnega zdravja pri nas napovedujejo naslednje ukrepe: 
- Ureditev zakonodaje na področju duševnega zdravja
""To vključuje novelacijo zakona o duševnem zdravju, ki je pomanjkljiv in zastarel, prav tako pa tudi pripravo dveh novih zakonov: zakon o psihoterapiji in zakon o psihološki dejavnosti. Ureditev zakonodaje je nujna podlaga za naslavljanje problematike dostopnosti, kadrovske podhranjenosti in kakovosti obravnav.""
- Omogoči se dostopnost do strokovne pomoči vsem 
""Vzpostavitev dodatnih centrov za duševno zdravje po celotni Sloveniji (tako za otroke in mladostnike kot tudi za odrasle), ki bodo geografsko enakomerno porazdeljeni glede na potrebe prebivalstva.""
- Širitev košarice pravic obveznega zdravstvenega zavarovanja 
""Na področju duševnega zdravja želimo zagotoviti več pravic v sklopu zdravstvenega zavarovanja z umestitvijo psihoterapije v nabor pravic, kar je ključno za učinkovito in dolgotrajno zdravljenje določenih duševnih stisk in motenj."" 
- Nadgradnja kadrovske mreže 
""Na podlagi poglobljene analize potreb prebivalstva in Akcijskega načrta 2022-2023 Nacionalnega programa o duševnem zdravju 2018-2028, bodo pripravljene kvote za povečanje števila specializacij s področja psihiatrije, pedopsihiatrije in klinične psihologije. Poleg tega bomo stremeli k zagotovitvi sredstev za nadgradnjo kompetenc in kakovosti obravnav, predvsem na področju duševnega zdravja starejših, otrok in mladostnikov."" 
- Krepitev preventivnih in promocijskih aktivnosti 
""S preventivnimi ukrepi lahko preprečimo razvoj oziroma poglabljanje duševnih stisk in motenj ter tako dolgoročno dvignemo stopnjo kakovosti življenja ljudi. Zato je pomembno, da se področje duševnega zdravja umesti v izobraževanje na vseh ravneh izobraževalnega sistema.  Pomembno je tudi, da se nadalje krepijo aktivnosti na področju dvigovanja zdravstvene pismenosti o duševnem zdravju in podpira aktivnosti, usmerjene na zmanjševanje stigmatizacije duševnega zdravja."" 
Obljubljajo, da bodo, če bodo med strankami, ki bodo sestavljale vlado, s koalicijskimi partnerji naslovili pripravo konkretnega načrta takoj ob nastopu nove vlade in pripravili potrebno zakonodajo za področje duševnega zdravja v prvi polovici mandata. ""Ker pa je reševanje kadrovske stiske dolgotrajen proces, zaradi večletnega trajanja specializacij, bomo ob nastopu nove vlade prioritetno razpisali vsaj 30 dodatnih specializacij klinične psihologije, nato pa na podlagi analiz tudi za psihiatrijo, pedopsihiatrijo in po potrebi dodatne za klinično psihologijo."" 
Ko gre za negativne učinke tehnologije na mentalno zdravje mladih, pa predlagajo naslednje rešitve: 
- Implementacija izobraževanj staršev za zdravo rabo digitalnih zaslonov otrok in mladostnikov
 - Izobraževanje otrok in mladih o zdravi rabi digitalnih zaslonov in krepitev razvoja zdravih navad (npr. higiena spanca, telesna aktivnost, druženje s prijatelji brez uporabe digitalnih zaslonov)
- Promocija zdrave uporabe digitalnih zaslonov 
- Krepitev virov pomoči za osebe, ki se soočajo s problematično rabo digitalnih zaslonov ali celo z zasvojenostjo
 
V SDS izpostavljajo dosežke vlade na področju mentalnega zdravja 
Tudi v SDS izpostavljajo, da je državni zbor je decembra 2017 sprejel Resolucijo o Nacionalnem programu duševnega zdravja 2018-2028, katere temeljni cilj je prenos težišča obravnavanja duševnih motenj s sekundarne na primarno zdravstveno raven v domače okolje: ""Vzpostavljenih je bilo prvih deset centrov za duševno zdravje otrok in mladostnikov, vzpostavljeni so trije centri za diagnostiko in urgentno obravnavo otrok in mladostnikov (na pediatrični kliniki UKC Ljubljana, Službi za otroško psihiatrijo UKC Maribor in Univerzitetni psihiatrični kliniki Ljubljana), v letu 2019 pa je bil odprt varovan psihiatrični oddelek za otroke in mladostnike za potrebe celotne Slovenije. Vlada Janeza Janše je zagotovila sredstva za dodatnih deset postelj za otroke in mladostnike v centru za mentalno zdravje Univerzitetne psihiatrične klinike v Ljubljani. V splošni dogovor za leto 2021 so bili uvrščeni štirje timi za otroke in mladostnike v skupni višini 1,5 milijona evrov na letni ravni. Ti timi so zagotovljeni za zdravstveni dom Piran, Domžale, Maribor in Sevnica."" 
Se pa, kot poudarjajo, zavedajo, da je kadrovsko pomanjkanje na tem področju ena večjih težav in izzivov: ""V zakonu o nujnih ukrepih na področju zdravstva je člen o zagotavljanju sredstev za specializacijo dodatnih trideset kliničnih psihologov, ki so prvič razpisane po uveljavitvi tega zakona. Tako so že v letošnjem letu v proračunu RS zagotovljena sredstva za 10 specializacij iz klinične psihologije, v naslednjih dveh letih pa dodatnih 20. Ministrstvo za zdravje je pripravilo tudi akcijski načrt nacionalnega programa duševnega zdravja za obdobje 2021-2023. Minister za zdravje je zaradi zavedanja resne situacije na področju duševnega zdravja 1. 4. 2022 podpisal sklep o imenovanju delovne skupine za duševno zdravje. V skupino je vključenih 23 strokovnjakov (od zdravnikov, predstavnika Varuha človekovih pravic in pravosodja do nevladnih organizacij), opredeljene imajo natančne naloge s predvidenimi terminskimi načrti. 31. 3. 2022 je Vlada RS sprejela Akcijski načrt za leti 2022 in 2023 za izvajanje Resolucije o nacionalnem programu duševnega zdravja 2018‒2028. Posebna pozornost je namenjena mladim in vključuje cilje za zmanjšanje samomora in z alkoholom povezanih duševnih motenj, naloge za krepitev znanja in kompetenc na področju duševnega zdravja, za izvajanje socialnovarstvenih programov in programov v podporo družini in cilje za aktivnosti in programe, s katerimi se vzpostavljajo podporna okolja v vzgojno‒izobraževalnih ustanovah, institucijah in lokalnih skupnostih.""
"
https://www.24ur.com/novice/tujina/ukrajina/putin-ki-je-razocaral-berlusconija-naj-bi-novacil-odpuscene-vojake.html,"Putin, ki je razočaral Berlusconija, naj bi novačil odpuščene vojake","Spopadi na vzhodu Ukrajine se krepijo, številni se skušajo na varno umakniti po humanitarnih koridorjih, katerih varnost je vsak dan znova vprašljiva. V mestih, od koder so se ruske sile že umaknile, medtem na dan prihajajo nove grozljive podrobnosti dogajanja med invazijo. Ruski predsednik Vladimir Putin pa je prav zaradi dogajanja v Ukrajini postal tarča nekoč velikega prijatelja, italijanskega politika Silvia Berlusconija. ","Konflikt v Ukrajini se je premaknil na vzhod države. Analitiki menijo, da so zdaj tudi najboljše enote Ukrajine na vzhodu in da so vkopane v sisteme jarkov in druge utrjene položaje.
Doslej so se ukrajinske čete močno upirale ruskemu napredovanju, vendar pa svoje sile pod novim vodstvom krepi tudi Rusija. Ruska stran je dejala, da je zdaj v središču misije njenih sil popolna osvoboditev Donbasa. Ker je tukaj manj gozdnatih površin kot na severu države, analitiki pravijo, da bi odprta območja vseeno lahko dala prednost ukrajinskim branilcem.
Ukrajinski predsednik Volodimir Zelenski pravi, da je Ukrajina pripravljena na težko bitko: ""To bo težka bitka, verjamemo v ta boj in našo zmago. Pripravljeni smo se hkrati boriti in iskati diplomatske poti, da to vojno končamo.""
Ukrajinski pogajalec Mihail Podoljak je sicer dejal, da se Zelenski in ruski predsednik Vladimir Putin ne bosta srečala, dokler Rusija ne bo premagana na vzhodu.
Zelenski je sicer v zadnjem nočnem nagovoru dejal, da agresija Rusije nikoli ni bila omejena samo na Ukrajino in da je tarča cela Evropa. Zahod je pozval, naj uvede popoln embargo na ruske energente in Ukrajini priskrbi dodatno orožje. Dejal je, da je ruska uporaba sile katastrofa, ki bo neizogibno prizadela vse.
Nova grozljiva odkritja
V ukrajinskih mestih, od koder so se umaknile ruske sile, se še naprej kažejo grozljive posledice vojne. V mestu Borodjanka blizu Kijeva so izpod ruševin potegnili trupla 10 civilistov, je povedal namestnik vodje ukrajinske službe za nujno pomoč v regiji Kijev Bogdan Daniljuk.
Že 7. aprila je ukrajinska generalna tožilka Irina Venediktova povedala, da so v ruševinah v mestu, ki leži približno 90 kilometrov severozahodno od ukrajinske prestolnice Kijev, odkrili 26 trupel, vendar naj bi bilo končno število veliko višje.
Ukrajinski predsednik Volodimir Zelenski je dejal, da je Borodjanka med invazijo utrpela strašne izgube, in da najhujša grozodejstva, ki so jih zagrešile ruske enote, ki so odhajale s severa države, še niso odkrite.
Tudi britansko ministrstvo za obrambo je v poročilu o razmerah v Ukrajini zapisalo, da je umik Rusije s severa razkril množična grobišča in uporabo civilistov za živi ščit.
Našli so tudi dokaze, da je Rusija uporabljala improvizirane eksplozivne naprave (IED) za ""povzročanje žrtev, nižanje morale in omejevanje ukrajinske svobode gibanja"".
Britansko ministrstvo še meni, da skuša Rusija kot odgovor na naraščajoče izgube povečati število vojakov z osebjem, odpuščenim iz vojaške službe po letu 2012. Novačili naj bi tudi borce iz Pridnestrja v Moldaviji. V regiji Lugansk pa se po navedbah ukrajinske strani krepi prisilna mobilizacija prebivalstva na začasno okupiranih ozemljih.
Moskva ni potrdila, koliko vojakov je bilo ubitih od začetka invazije, je pa prejšnji teden tiskovni predstavnik Kremlja Dmitrij Peskov priznal, da je Rusija utrpela znatne izgube vojakov. Zahodni voditelji menijo, da je bilo ubitih med 7000 in 15.000 ruskih vojakov.
Sta pa včeraj vojskujoči strani izvedli tretjo izmenjavo ujetnikov. Ruska stran je predala 26 Ukrajincev, med njimi 14 civilistov. V Rusijo se je vrnilo 14 ruskih mornarjev s civilne ladje Azov Concord, ki so jih od 24. februarja zadrževali v Mariupolu.
Ukrajina medtem trdi tudi, da so ruske bombe uničile letališče v Dnepru.

""Čez noč so visokoprecizne rakete uničile oporišče in štab nacionalističnega bataljona Dnepr v Zvonetskem, ki je pred kratkim prejel tudi okrepitve tujih plačancev,"" so sporočili z ruskega obrambnega ministrstva.
Rusko vojsko bo v vojni z Ukrajino vodil general ""z dosjejem brutalnosti""
Rusija je imenovala novega ukrajinskega vojnega poveljnika, je po poročanju Sky Newsa sporočil ameriški uradnik. 60-letni general Aleksander Dvornikov, eden najbolj izkušenih ruskih vojaških častnikov, bo menda vodil vojsko v novih napadih vhodnih ukrajinskih regij. Kot so dejali Američani, je Dvornikov v Siriji in na drugih vojnih območjih že pokazal svojo brualnost proti civilistom.
Svetovalec Bele hiše za nacionalno varnost Jake Sullivan je medtem dejal, da ""imenovanje karkšnegakoli generala ne more izbrisati dejstva, da se je Rusija že soočila s strateškim neuspehom v Ukrajini"". ""Ta general bo samo še en avtor zločinov in brutalnosti proti ukrajinskim civilistom,"" je dodal.
Kot pravi, so ZDA odločene narediti vse, kar je v njihovi moči, da podprejo Ukrajince, ki se upirajo ruski okupaciji.
Vračanje diplomacije
EU je medtem ponovno odprla svoje veleposlaništvo v ukrajinski prestolnici Kijev, ki ga je po invaziji Rusije na Ukrajino začasno preselila na Poljsko.  Visoki predstavnik EU za zunanjo politiko Josep Borrell je to napovedal že med petkovim obiskom v Ukrajini. Matti Maasikas, vodja delegacije EU v Ukrajini, je tako objavil fotografijo zastave EU, ki nakazuje vrnitev diplomatskega predstavništva.

Scholz v pogovoru z Zelenskim obsodil vojne zločine
Nemški kancler Olaf Scholz je v telefonskem pogovoru z ukrajinskim predsednikom obsodil ""grozljive vojne zločine ruske vojske"". Ukrajincem je zagotovil solidarnost in polno podporo Nemčije, je sporočila namestnica tiskovne predstavnice nemške vlade Christiane Hoffmann. Nemška vlada bo s svojimi mednarodnimi partnerji naredila vse, da bodo zločini preiskani in storilci identificirani, tako da bodo lahko odgovarjali pred nacionalnimi in mednarodnimi sodišči, je dodala.
Zelenski pa je na spletu zapisal, da je s Scholzem govoril tudi o ""protiruskih sankcijah ter obrambni in finančni podpori Ukrajine"". Kot je navedel, je kanclerja pozval k podpori pri preiskavi vojnih zločinov, ki so jih ruske sile izvedle v njegovi državi.
Kijevu sta v soboto obiskala britanski premier Boris Johnson in avstrijski kancler Karl Nehammer. Zelenski je ob tem ponovil zahtevo po ustavitvi uvoza ruske nafte, s čimer bi Rusija izgubila milijardne prihodke, s katerimi financira vojaške posege.
Ruski predsednik Vladimir Putin ima v prihodnjih dneh po poročanju ruskih medijev predvideno srečanje z beloruskim predsednikom Aleksandrom Lukašenkom na kozmodromu Vostočni na ruskem Daljnem vzhodu. Zaenkrat ni jasno, ali bo srečanje v ponedeljek ali torek.
Medtem ko je papež Frančišek pozval k prekinitvi ognja v Ukrajini med velikonočnimi prazniki, pa je poglavar ruske pravoslavne cerkve Kiril, ki velja za tesnega zaveznika Putina, pozval vernike k enotnemu nastopu proti ""zunanjim in notranjim sovražnikom"" Moskve. ""V tem težkem obdobju za našo domovino naj nam Gospod pomaga, da se združimo, tudi okoli oblasti,"" je francoska agencija AFP povzela navedbe ruske tiskovne agencije TASS.
Patriarh, katerega cerkev združuje okoli 150 milijonov vernikov, je v pridigah že večkrat podprl rusko vojaško operacijo v Ukrajini. Pravoslavna velika noč bo 24. aprila, torej en teden po katoliški veliki noči.
Downing Street pa je popoldne potrdil, da se je britanski premier Boris Johnson po nenapovedanem obisku Kijeva že vrnil v Združeno kraljestvo.
Berlusconi razočaran nad Putinom
Se je pa na temo vojne v Ukrajini oglasil nekdanji italijanski premier Silvio Berlusconi, ki je dejal, da je globoko razočaran in žalosten nad vedenjem ruskega predsednika.
Ko je bil na oblasti, je Berlusconi tesno prijateljeval s Putinom in ga je povabil tudi na dopust v svojo vilo na Sardiniji. ""Poznam ga približno 20 let in vedno se mi je zdel demokrat in človek miru,"" je dejal 85-letni milijarder, ko je nagovoril konvencijo svoje konzervativne stranke Forza Italia v Rimu.
Berlusconi, ki je bil med letoma 1994 in 2011 trikrat vodja italijanske vlade, se je pred tem vzdržal javnega kritiziranja Putina. ""Soočena z grozo pobojev civilistov v Buči in drugih krajih, pravimi vojnimi zločini, Rusija ne more zanikati svoje odgovornosti,"" je še dejal v soboto.
"
https://www.24ur.com/novice/tujina/politikov-ne-maramo-pomembne-teme-nas-dolgocasijo-to-je-slabo.html,"Politikov ne maramo, pomembne teme nas dolgočasijo? To je slabo","Človekove pravice, zeh, pravice beguncev, zeh, zeh, okolje, globalno segrevanje, svoboda medijev, zeh, zeh, zeh ... Večina ključnih, izjemno pomembnih stvari je za povprečnega volivca, priznajmo, dolgočasnih, je obvezno nakladanje, ki ga, če se le da, presliši.","Sicer ne preveč dober film, Dont look up, to lepo pokaže. Mlada astronominja odkrije, da se Zemlji bliža komet in da bo sveta v približno pol leta nepreklicno konec. Ko skuša prepričati odgovorne, tudi predsednico ZDA, naleti samo na pokroviteljsko zavračanje, mediji jo začnejo kmalu napadati na vse mogoče načine, njen nekdanji fant pa služi z na hitro napisano knjigo, v kateri trdi, da je bila tako ali tako vedno nevrotična in neuravnovešena. Sveta je potem res konec. Ni več Bruca Willisa, ki bi ga rešil v zadnjem hipu.
Pa ni samo to, nekateri pronicljivi komentatorji tudi ugotavljajo, da volivci v resnici politikov ne marajo, prav tako ne demokracije.
Volitve so se oziroma se bodo v teh dneh in tednih odvile v treh državah, ki so nam relativno blizu.
Srbija, kjer se je v predvolilni kampanji sam Vučić norčeval iz svoje pozicije omnipotentnega kandidata, ko zakonski par preseneti s skokom iz hladilnika. V Srbiji praktično ni neodvisnih medijev, vsa so polna hvale, izgleda, da kar večnega predsednika. Na Madžarskem zelo podobna situacija, zmaga Orbana, čeprav je šla opozicija tako daleč, da so se združili od najbolj desnih do najbolj levih, Orban pa je dobil še več glasov. Na delu je kult tradicije, antimodernizma in iracionalnosti, kot bi dejal Umberto Eco.
Zanimivo je dogajanje v Franciji, prvi krog volitev je prav ta vikend.
Naklonjenost volilcev je zelo nihala, nekaj časa je kazalo, da bo eden izmed kandidatov za drugi krog Eric Zenmour, človek, ki je med drugimi izjavil, da so ženske cilj in plen nadrejenega moškega, ki se želi povzpeti po družbeni lestvici. Tarča so bili še emigranti, socialni dodatki revnejšim, odstotki naklonjenosti so šli nekaj časa samo navzgor. Ker pa je preveč stavil na identitetna vprašanja, je začel izgubljati, vzpenjala pa se je Marine Le Pen, nekoč strah in trepet ne samo levega pola, ampak vseh spodobnih ljudi v Franciji, zdaj pa je malo obrusila stališča, začela govoriti o tem, da bo povečala kupno moč ljudi, znižala cene goriv in hrane, številke pa so zatem šle samo še navzgor, če pride v drugi krog, lahko celo premaga Macrona.
Kam torej gremo?
Stalno ponavljanje manter, kot so 'nižji davki nas bodo rešili', 'vitka država', 'pravosodju, medijem in manjšinam je treba odvzeti moč', 'javno zdravstvo, šolstvo, stanovanja za vse, višji davki za kapital, humana priseljenska zakonodaja', so skrajnosti, pred katerimi se lahko trese vsak sredinski volivec. Vse to pušča sledi, gradi se družba, ki izgublja neko temeljno dostojnost, ne da bi poveličevali pretekle čase, kot da so bili idilični v tem smislu. Pa vendarle, več je sprejemljivega, dovoljenega in celo nagrajenega, naj gre za najbolj nazadnjaška stališča in grobe žalitve po spolu, spolni usmerjenosti in nacionalnosti ali dokazana koruptivna dejanja. Bogatenje za vsako ceno, prevladujoča miselnost je pohlep, slovenski hygge ni svečka na oknu, drva v kaminu in topla odeja, slovenski hygge so poršeji, pa počitnice na Arubi s tem ali drugim vplivnežem.
Morda je to pravi trenutek, da se otresemo evropocentrističnega fokusa, pogledamo v dele sveta, kamor sicer v najboljšem primeru gremo na eksotične počitnice, ali pa uvozimo kakšne šamane, ki nam potem razodevajo globlje skrivnosti.
Gabriel Boric, star 36 let, njegovi predniki po očetovi strani so s hrvaškega otoka Ugljan. Je novi, pred kratkim izvoljeni predsednik Čila. Njegova vlada ima 24 resorjev, v njej je 14 žensk, neodvisnih strokovnjakov, predstavnikov regij in študentskih voditeljev. Tudi Boric je bil nekoč študentski aktivist. Da je zdaj predsednik vlade, je neverjeten napredek za državo, ki je tako kot še nekatere druge južnoameriške, Argentina naprimer, še nedolgo nazaj študentske aktiviste raje mučila in jih potem  metala s helikopterjev v morje. V vladi sta tudi prvič v zgodovini Čila minister in ministrica, ki sta se javno deklarirala kot istospolna. In v  vladi je tudi pravnukinja v vojaškem puču ubitega socialističnega predsednika Čila, Salvadorja Allendeja. Program Boriceve vlade na kratko vključuje socialno državo, manjši prepad med zasebnim in javnim zdravstvom, več denarja za izobraževanje, dvig davkov za bogate in rudniška podjetja.
Obenem govori tudi o fiskalni vzdržnosti – očitno pameten fant – in trgi so zaenkrat še zadovoljni.
Ne gre samo Čile po tej poti na za nas oddaljenem koncu sveta. Lep primer je Urugvaj, kjer izjemno deluje socialna država, splošna blaginja in uspešno gospodarstvo brez prevlade narkokartelov in korupcije z dobrim izobraževalnim sistemom in sistemom socialnega varstva. In ja, s kar visokimi davki. In s pravico do splava, poroke in posvojitve otrok za vse pare.  
Podobno se dogaja tudi v Boliviji in še v nekaterih drugih državah tega konca.
Kaj pa Združene države Amerike? Bastion neoliberalnih manter, izključnega delovanja trga, prepuščanja ljudem, da se sami znajdejo, kar velja za posebno vrednoto. Pa se tudi tam stvari spreminjajo.
Zgodovinska je bila pred dnevi ustanovitev prvega sindikata v podjetju Amazon. Vrhunec sindikalnega delovanja v ZDA, med letoma 1940 in 1978, ko je bilo včlanjenih tretjina delavcev, velja za čas največje enakosti bogastva in dohodka. Danes dobijo menedžerji tudi do 320-krat več kot zaposleni, leta 1965 na primer le 20-krat več.
Nihče, ki dela 40 ur na teden, ne bi smel živeti v revščini. Tako med drugim pravi Bernie Sanders, morda po britanskem premieru Clementu Atleeju politik, ki je  največ naredil za dobrobit zelo veliko ljudi. Zdaj se med drugim bori, da bi povsod sprejeli minimalno urno postavko, da polno zaposleni ne bi bili odvisni od kuponov za hrano.
660 ameriških milijarderjev je med pandemijo zaslužilo 1300 milijard. Vendarle po raziskavah ta neenakost skrbi samo en odstotek Američanov. Preprosto je ne znajo povezati s svojo situacijo.
Ves svet zadnje tedne z grozo gleda in obsoja vojno, zločine v Ukrajini. Evropa sprejema begunce in prav je tako. Simptomatično in boleče pa je, da so ob tem povsem spregledani neki drugi zločini, neki drugi begunci. Svetovni program za hrano je pred dnevi objavil podatek, da bo moral jemenskim beguncem, na milijone jih je že, zmanjšati že tako pičel obrok hrane za polovico. Zmanjkuje jim denarja, rabili bi približno še milijardo in pol. Nekaj, kar imajo svetovni milijarderji v žepu, za rezervo. 
Vsak si lahko morda predstavlja, kako je umreti, če te raznese bomba ali zadene krogla. Če bi si le še predstavljali, kako je, ko umiraš počasi od lakote, gledaš otroke, ki jih je vsak dan manj ...
Če se vrnemo v Evropo in dodamo nekaj stvari, ki so se dogajale vzporedno z zmagami Vućiča in Orbana: kljub strahoviti propagandi je opozicija v Srbiji vendarle dobila nekaj sedežev v parlamentu, Vućič sam ne bo mogel oblikovati vlade.
Na Madžarskem je hkrati z volitvami potekal referendum, ki bi izrazito omejil pravice istospolnih. Ni uspel, ker so aktivisti ljudi pozivali, naj oddajo neveljavne glasovnice. In so jih. 
Ko govorimo o volitvah v Franciji, videli bomo, kako bo šlo Jean Lucu Melenchonu, predstavniku levega pola in zagovorniku socialne države, ki je tudi nenadoma začel dobivati podporo volivcev.
In pri nas? Ena izmed pomembnih značilnosti predvolilnega obdobja je velik angažma, namreč civilne družbe, sindikati, nevladne organizacije in društva postavljajo strankam in kandidatom zahtevna vsebinska vprašanja. Hočejo vedeti, komu bodo dali svoj glas. 
Seveda, veliko ljudi bo volilo, ker jim je en kandidat bolj simpatičen, ker je župan iz te in one stranke uredil lokalno cesto, ker bo tako namignil župnik ali ker si obeta kakšno majhno korist. Nenazadnje so padali celi sistemi, ker so ljudje hoteli namesto jeans kavbojk Elkroj nositi prave Leviske.
To vse je razumljivo, je pa morda premalo. Ker ta pomembna vprašanja, ki ljudi ne zanimajo preveč, bodo v prihodnje oblikovala naša življenja na vseh ravneh. 
V filmu Dont Look Up na koncu, ko je komet že blizu, na varno na oddaljeni planet odleti skupina izbrancev, tja jih popelje ekscentrični milijarder.
Vprašanje, ki si ga moramo zastaviti, je, kam bomo odšli vsi drugi?
"
https://www.24ur.com/novice/volitve/zelimo-se-pogovarjati-z-vsemi-strankami-ki-bodo-v-parlamentu-niso-pa-v-danasnji-vladi.html,"'Želimo se pogovarjati z vsemi strankami, ki bodo v parlamentu, niso pa v današnji vladi'","Predsednik Gibanja Svoboda Robert Golob je prepričan, da bo njegova stranka na volitvah zmagala in dala mandatarja za sestavo vlade, kar bo, pravi, najverjetneje sam. Dediščino zdajšnje vlade v celoti zavrača. Kako pa torej razlaga, da je v svoje vrste vzel dva poslanca, ki sta jo pomagala postaviti? Kakšni bodo njegovi etični standardi v politiki, kako bi krmaril s koalicijskimi partnerji in kako bi se spoprijel z izzivi, kot so zdravstvo, plačni sistem javnega sektorja in ustvarjanje delovnih mest z višjo dodano vrednostjo? ","
Niste čisti novinec na slovenskem političnem prizorišču, pa vendar se vas dojema kot nov obraz, ki se je pojavil ob tokratnih volitvah. Da se je pojavil nov obraz, se je pri nas zgodilo že zadnjih nekaj volitev. Kaj bo tokrat drugače?
Mislim, da je to, da se pojavljajo novi obrazi, lahko tudi odziv ljudi na to, da niso zadovoljni z obstoječo strankarsko ponudbo. Zakaj pa verjamem, da lahko mi ponudimo svežino, ki ne bo kratkega daha, ampak bo pripeljala do korenitih in strukturnih sprememb v tej državi? Ker skušamo zajeti dovolj širok nabor različnih ljudi, ki imajo v resnici izkušnje iz različnih družbenih podsistemov. Tudi sam imam izkušnjo ne le iz gospodarstva, ampak tudi iz poznavanja državne in lokalne politike. Hkrati nismo kontaminirani, zaznamovani s preteklimi odločitvami državne politike. Se pravi, prihajamo ljudje, ki vemo, kako politika deluje, nismo pa se še sami v njej preizkusili in nismo ujetniki preteklih napak. In meni se zdi ravno to, da lahko pridemo z neobremenjenim pogledom, najboljša garancija za to, da bomo dejansko skušali vpeljati nove stvari. Ne bomo, kot pravite, nov obraz, predvsem bomo nova politika.
 Toda vaša stranka je nastala v ekspresnem času. Je mogoče, da v tako kratkem času svoje kandidate spoznate tako dobro, da lahko jamčite za njih?
Ljudje se spreminjamo celo življenje. Tudi nekateri, ki jih poznaš, te presenetijo po desetih letih. Kandidate smo se potrudili spoznati čim bolje, vpeljali smo sistem, ko smo za vsako kandidatno mesto imeli tri kandidate. Nismo iskali enega, ampak smo imeli tri, med katerimi smo se odločali ne samo glede na to, kdo od njih je naredil najboljši vtis in kdo ne bil nezaznamovan v preteklosti, ampak tudi glede na to, kako lahko med seboj sodelujejo. Iskali smo torej dovolj širok nabor, raznolike ljudi, ki tvorijo neko delujočo celoto. Seveda. Če bi imeli še mesec, dva ali tri, bi lahko dobili še boljše rezultate, po drugi strani pa je enkrat potrebno potegniti črto in se odločiti. Tako da sem zadovoljen.
Še bolj pa sem zadovoljen s tem, kar boste videli po volitvah, torej z izvršno ekipo. Kajti v tem procesu se nismo ukvarjali samo z izbiro kandidatov za parlament. V resnici imamo še enkrat toliko ljudi, ki so pripravljeni poprijeti za izvršno funkcijo.
Podobno je leta 2014 govoril Miro Cerar, potem pa smo videli, kaj se je dogajalo z njegovo stranko, kaj je sledilo silovitemu vzponu. Pred dvema letoma je izstopil, rekoč da to ni več njegova stranka. Obstaja pri vas takšna bojazen?
Prihajam iz gospodarstva. In ko sem po petnajstih letih neprostovoljno izstopil iz gospodarstva, sem rekel, da je to še naprej moje podjetje. Gen-I je po petnajstih letih še vedno moje podjetje – tako čutim, v srcu je moje – nisem njegov lastnik in nikoli ne bom. In to je morda razlika. Gen-I je zrasel iz štirih zaposlenih v 2002 v 600 zaposlenih. Ko znaš zgraditi kolektiv in se z njim poistovetiti, se ti kaj takšnega ne more zgoditi.
Ste pa v svoje vrste sprejeli denimo Janjo Sluga in Jurija Lepa, ki sta pomagala postaviti aktualno vlado. Zakaj ste se za to odločili, kaj je sporočilo tega?
Te vlade nista postavila samo onadva, sta pa prva, ki sta tej vladi rekla ne. In to je bil ključni kriterij. Razumem, da človek naredi v življenju tudi kakšno napako. Tisti, ki zna napako čim prej priznati, sprejeti odgovornost zanjo in se potem postaviti na drugo stran ter jo začeti popravljati, ima v mojih očeh veliko vrednost kot človek. Marsikdo namreč raje ne prizna napake, samo da ne bi izpadlo, kot da jo je storil. In to so v resnici ljudje, ki danes to vlado ohranjajo pri življenju. Ne tisti, ki so napako priznali, ampak tisti, ki v njej še vedno vztrajajo. Skušajo celo ponovno, pod novimi imeni in krinkami priti v politiko.
Ampak zaradi tega se vam je menda odrekel Ivan Gale. Vam je zaradi tega žal?
Tisti ""menda"" je kar na mestu. Gospod Gale je imel odprta vrata v našo stranko, lahko bi izbral kar koli in postavil katero koli zahtevo. Ni postavil nobene zahteve, ampak se je odločil, kot se je, ne da bi pojasnil, zakaj. Pojasnila, da je za to kriva poslanka Janja Sluga, je začel dajati kasneje, ko ste ga začeli spraševati, zakaj se nam ni pridružil. Ko sem ga to spraševal sam, odgovora nisem dobil.
Kje pa se je v tej zgodbi izgubil Igor Zorčič?
Poglejte primer STA. Obstaja pomembna distinkcija, kdo se je boril proti vladi Janeza Janše in potem izstopil. In tukaj je distinkcija med enim in drugim. Ne bi zahajal globlje, ampak vedno moraš nekje potegniti črto in mi smo jo potegnili med Janjo Sluga in Igorjem Zorčičem.
Na primeru STA?
Na primer.
Pa je bilo del računice morda to, da ste z dvema poslancema prišli na soočenja na RTV?
Seveda ne. To je zdaj slučajno tako izpadlo. Mimogrede ponujali so se nam tudi drugi poslanci. Danes bi lahko imeli pet ali več poslancev. Pa nismo želeli razbijati nobene od strank KUL-a in nismo želeli sprejemati poslancev, ki so danes končali v stranki, ki ste jo že omenjali, v družbi z Ivanom Galetom. Hočem povedati, da smo bili selektivni. Zavrnili smo tiste, za katere smo ocenili, da v našo ekipo ne sodijo najbolje. To ne pomeni, da je z njimi kaj narobe, ampak mi smo sestavili ekipo, za katero računamo, da bo kohezivna in ne bo vsak izmed njih posamezno vlekel na svojo stran.
Koga konkretno ste torej zavrnili?
Sem nakazal, ne bi pa o imenih. Ko politika postane poimenska, in to je v Sloveniji žal prepogosto, takrat to ni več politika, ampak so to medosebni odnosi, obračunavanja in zamere. Jaz mislim, da je politika več kot to, da moramo vsi čez te osebne zgodbe in se ukvarjati s tem, kaj je dobro za državo in ljudi, ne pa s posamezniki z imenom in priimkom.
Zadnje ankete kažejo, da se bosta stranki LMŠ in SAB borili za vstop v parlament. Vas to skrbi? Če katera od strank KUL izpade iz parlamenta, bo koalicijsko dogovarjanje najbrž težje?
Vsi se borimo za vstop v parlament, ne samo oni. Zagotovo si pa zelo želim, da bomo po volitvah v stanju sestaviti stabilno in močno vlado. V interesu nam je, da pride čim več strank KUL, torej iz leve sredine, v parlament. To je naš skupni interes. Volivci pa se odločajo, kot se odločajo, na to ne moremo veliko vplivati. Nekateri, ki bodo mogoče volili nas, so morda v preteklosti volili katero od strank KUL. Marsikdo se bo odločil zadnji dan. Vem pa, da je večina naših volivcev tistih, ki so bili v preteklosti morda neopredeljeni ali pa so bili volivci strank, ki jih danes ni več zares na sceni. Zato sem prepričan, da bo ravno Gibanje Svoboda omogočilo, da bo levosredinska vlada stabilna in trdna. Kajti če se Svoboda ne bi pojavila, bi ti glasovi najbrž ostali doma ali razpršeni po spektru, mi pa bi spet imeli razmerje, podobno temu, ki ga imamo danes v parlamentu. Nekako pol-pol med vladajočo stranjo in opozicijo.
Računam, da bomo ravno s tem, da bomo pritegnili neopredeljene, ki so bili zasičeni s politiko enih in drugih, uspeli sestaviti stabilno vlado. V to res verjamem.
Torej 60 sedežev ali več?
Seveda, če gledamo ankete, kaže, da bi sama vlada imela udobno večino, nekje med 53 in 56 poslancev. Zakaj sam govorim o 60? Ker si želim, da bomo vsaj programsko uspeli sestaviti tudi koalicije, morda projektne koalicije za posamezne primere, ki bodo imele večjo večino kot sama vlada. Kdo pa pravi, da mora biti samo razmerje, ali si noter ali ne? Spomnimo se devetdesetih let in vlad Janeza Drnovška, ki je imel zelo različne statuse – projektno sodelovanje, programsko sodelovanje, pridružene članice v koaliciji. Vse to smo v Sloveniji že videli in s spoštljivim dialogom je to mogoče. Ko pa se postavimo naši–vaši, kar je današnja situacija, potem pa je samo ali si v vladi ali ne, ampak vladati se da na različne načine in interes ljudi je, da takrat ko bomo iskali širši konsenz za nek projekt, na primer volilni sistem, da bomo takrat iskali neko širšo podporo. Ne samo zato, ker moramo, ampak ker je to pravilno.
Koalicija KUL torej ni edina, ki je zanimiva za vas. Koliko je sploh zanimiva za vas? Pred kratkim ste dejali, da se boste pogovarjali tudi s strankami posebej. Katera vam je najbližje in koliko boste v teh pogovorih segali na desni politični pol?
Sporazuma s KUL nimamo. Zavrnili smo vstop v KUL in o tem se ne pogovarjamo. Vidimo jih kot tiste, ki so nam z vidika vrednot in programskih usmeritev najbližje. Zagotovo se bomo še kje razhajali, toda tudi med njimi so razlike. Želimo pa se pogovarjati z vsemi strankami, ki bodo v parlamentu, niso pa v današnji vladi. Kdo pa pravi, da se tja ne bo prebila še kakšna nova stranka? Ljudje bodo odločili, kdo bo v parlamentu.
S temi, ki so v vladi, bomo morda nekoč našli kakšno programsko ali projektno sodelovanje, ampak to bo pokazal čas.
Mislim, da je ključno, da vlada jasno postavi črto in reče – z dediščino sedanje vlade nimamo nobenega opravka, nobene kontinuitete in jo bomo prekinili. Zato nihče, ki je v današnji vladi, ne more biti v naši. Kaj bo namreč počel? Skušal bo zadržati privilegije, ki si jih je ustvaril. Pa je vseeno, kako se imenuje. Ali NSi, ki ne kadruje, pa so njihovi kadri povsod, ali Konkretno, ki je poštena, pa ima ne vem koliko preiskav … Skratka, vseeno je, kdo od njih si obeta, da bi prišel v naslednjo vlado in se zanjo ponuja. V naslednji vladi jih ne bo, saj bi tako naša vlada sprejela dediščino te vlade, to pa zavračamo v celoti.
Projektnega sodelovanja pa torej ne izključujete niti s strankami aktualne vlade?
Recimo, da bomo imeli projekt volilnega sistema. Ali ni logično, da bo vlada ponudila sodelovanje tudi strankam, ki jih ne bo v vladi? Že vnaprej vemo, kdo bo to zavrnil. Nič narobe, ne bomo jih pogrešali. Vemo pa, kdo je tisti, ki se danes ponuja kot povezovalni člen na projektih.
Torej Nova Slovenija?
Tisti, ki se bo tako odločil. Mogoče Slovenska nacionalna stranka.
Če se vrnemo h KUL … Pojavljajo se ugibanja v zvezi z mandatarstvom. Kako vidite to zadrego?
Nobene zadrege ne vidim. Seveda bo Gibanje Svoboda dobila največ glasov in seveda bo Gibanje Svoboda dala mandatarja in najverjetneje bom to sam.
Ljudje so danes, po anketah sodeč, zelo jasno odločeni. Če bodo takšna razmerja, potem ne bo zadrege za nikogar.
Kaj pa povolilno sodelovanje z nekaterimi strankami, na primer Levico. Vi imate v svojem programu modernizacijo Slovenske vojske, Levica napoveduje, da je to tema, ki bo na morebitnih koalicijskih pogajanjih najtrši oreh. Ste na to pripravljeni in koliko mora Levico skrbeti, da bo morda zaradi svojih stališč iz pogovorov izpadla?
Ne verjamem, da bi koalicija razpadla zaradi takšnih stvari. Po tej izkušnji, ki jo imamo v zadnjih dveh letih, ko smo tik pred tem, da zdrsnemo iz avtokracije v diktaturo, mislim, da smo se vsi naučili, še posebej sedanja opozicija, da je treba kakšne stvari gledati širše, tudi izbrati manjše zlo. Na tem konkretnem primeru pa ne vidim točke, kjer bi koalicija razpadla. Kajti tudi sam ne verjamem, da je povečevanje izdatkov za nakup oklepnikov ali letal prava stvar. Poanta ni v izdatkih za vojsko, ampak izdatkih za varnost. Vojska ni namenjena sama sebi. V nekem delu misijam v tujini, primarno pa varnosti naše države. Varnosti pa v tem času več ne gradiš skozi oklepnike, ki tudi Rusom v Ukrajini veliko ne koristijo. Kar je pomembno za varnost, so popolnoma drugi sistemi. Imamo civilno zaščito in reševanje kot pomemben del in kibernetsko varnost kot še bolj pomemben del. Potem imamo pa še specializirana orožja, kot so na primer droni. Imamo najboljšega izdelovalca lahkih letal na svetu, ampak tega znanja ne znamo povezati z vojaško industrijo. Hočem povedati, da lahko Slovenija na varnostnem področju veliko ponudi, če bomo varnostno vprašanje jemali kot naložbo v zagon specializiranega gospodarstva, ki bo imelo tudi svojo tržno nišo znotraj Nata, kar je danes celo zaželeno, potem bomo ubili tri muhe na en mah in s tem se bo strinjala tudi Levica, ker s tem orožjem ne bomo ogrožali ljudi, ravno obratno, večali bomo varnost in ustvarjali vrednost za državo, posledično pa bomo imeli več denarja za socialo.
Zakaj pa ste se odločili za kandidaturo v istem volilnem okraju kot Luka Mesec?
Ker so po naših analizah v Ljubljani trije okraji, kjer lahko dobimo največ glasov in tega smo se držali. Na izbiro smo imeli center in Šiško. Na koncu sem se odločil za dva okraja. Pa ne zato, da maksimiziram svoj osebni odstotek, ampak število glasov, ki jih bo dobilo Gibanje Svoboda. Sicer pa bi bil v vsakem okraju nekdo.
Predsedniki KUL so samo štirje …
Saj sem vam povedal, da s KUL nimamo sporazuma. S tem, da bi se izogibali drug drugemu, se nismo veliko trudili.
Kaj pa Zoran Janković? Prišel vas je podpret na konvencijo, potem smo slišali, da s Pozitivno Slovenijo nimate ničesar. Lahko to razumemo, kot da ste razumeli, da vam lahko njegova podpora škodi, še posebej izven Ljubljane?
Župan Janković je za Ljubljano naredil ogromno, tega mu ne more vzeti nihče. Res pa je, da je, ko sem se novembra pojavil na sceni, ponujal, da prevzamem Pozitivno Slovenijo. Tega nisem želel in tega ne obžalujem, saj smo želeli stvari postaviti na novo. Nismo želeli biti del preteklosti, hoteli smo novo zgodbo z novimi pogledi. To je politični del.
Tudi kasneje, ko je sam spraševal ali bi nam lahko izrazil podporo, sem dejal, da lahko kot posameznik in župan vedno izraža podporo. Ko smo imeli konvencijo, smo ga kot župana mesta, kjer smo imeli konvencijo, povabili v skladu s političnim bontonom in mu dali priložnost, da javno obrazloži svojo podporo. Vsakemu, ki nas je pripravljen javno podpreti, damo isto priložnost. Kdor koli nas bo javno podprl, ne da bi imel v ozadju želje po vrnitvi usluge, je dobrodošel. Zavračamo pa tihe podpore iz ozadja, ki so vedno povezane s protiuslugami. To, da nas je podprl javno, se mi tako zdi edini pravi način, da ne bomo sanjali o stricih iz ozadja. Tiste, ki nas podpirajo, želimo imeti javno znane.
Spomnimo se kongresa Pozitivne Slovenije pred kakšnim desetletjem, ko ste zaradi dogajanja s KPK dejali, da je treba kraljico, Jankovića torej, tudi žrtvovati. Po tem se je zgodila še afera farmacevtka. Kako sta se znova našla?
Saj se nisva. Ravno o tem govorim. Verjamem, da je župan Janković v naši stranki prepoznal element, ki lahko pozitivno vpliva na politično krajino v Sloveniji. Tako to dojemam. Drži pa, da je imela najina zgodovina vzpone in padce. Sva pa imela vedno iskren odnos in ko se s čim nisem strinjal, sem to povedal, tudi javno. Dva kongresa sta bila in na obeh sem povedal svoje poglede. Na prvem kongresu sem predlagal, da se moramo, glede na to, da sta bila z Janšo pod sumom korupcijskih tveganj, če se želimo znebiti Janševe vlade, ki je bila takrat kratkotrajna, odločiti, ali smo pripravljeni našega kralja, ne kraljico, žrtvovati. Ko smo se na naslednjem kongresu odločali, ali bomo podprli vlado Alenke Bratušek, pa sem podpiral vlado.
Nekoč smo tudi slišali, da ste na šahovnici skakač, ker radi skačete nenadzorovano levo in desno. Je temu še vedno tako? Kako naj to razumejo volivci? 
To je bilo pred desetimi leti, takrat sem hotel zelo jasno povedati, da sem bil znotraj Pozitivne Slovenije neodvisen in da sem lahko uporabljal poteze, ki so v resnici najmanj konvencionalne. Ravno skakač se premika najmanj premočrtno in najmanj konvencionalno. Ta del, da ne razmišljam linearno, zame še vedno velja. In ravno zato verjamem, da lahko začnemo večino problemov reševati na drugačen način.
Danes smo ujetniki zgodovine zadnjih 15, 20 let, ko večina vlad zelo premočrtno pristopa k vsem problemom – od zdravstva, pokojnin, mladih … Mi želimo ta pogled spremeniti, reči, tako je bilo do sedaj, zdaj bomo pa začeli iskati nove poti, ki bodo inovativne.
Kot eno od temeljnih vrednot poudarjate spoštovanje, zapisano imate tudi, da boste vzpostavili kulturni dialog in normalno, spoštljivo ter vključujočo komunikacijo na vseh ravneh družbe. Kako boste to dosegli na politično razgretem prizorišču? Razkol med desnico in levico je izjemno globok.
Začeti je treba drugje. Verjamem, da je politična scena danes razklana. Vendar hkrati vidim, da je med strankami, ki ne sodelujejo v vladi – pa celo z nekaterimi od njih je to mogoče – spoštljiv dialog nekaj povsem normalnega.
S KUL se spoštljivo pogovarjamo, enako s civilno družbo. In če smo se v stanju pogovarjati spoštljivo z navadnimi ljudmi, je to pravi temelj.
Pred volitvami je moderno poudarjati, kako bi se z vsemi povezovali. To je čisti blef. To ni spoštljivost, ampak laganje. Tisti, ki vam danes razlaga, da bi se z vsemi povezoval, seveda pod svojimi pogoji, ta laže. Mi smo jasno postavili črto, kdo so tisti, za katere verjamemo, da se bodo, ko nekaj izjavijo, tega držali in bodo v spoštljivem dialogu iskali rešitve.
Ključno pa je, da vzpostavimo spoštljiv dialog med ljudmi, ker se ta razklanost širi med ljudi in to je tisto, kar je škodljivo. Ne med strankami, problem je razklanost med ljudmi, med sosedi, sodelavci in to res želimo počasi, predvsem pa z rezultati in trdim delom, popraviti.
Marjan Šarec se je pred štirimi leti pred volitvami sestal z Janezom Janšo. Ste se vi? Bi se?
Mi na kraj pameti ne pade!
Kdaj sta se nazadnje pogovarjala?
Janeza Janšo sem v zadnjih desetih letih videl enkrat, lani jeseni na prireditvi o energetski prihodnosti. Bilo nas je 40 in predstavljal sem, kaj lahko Gen-I doprinese k energetski prihodnosti Slovenije.
Kaj pa po volitvah? Se bosta pogovarjala?
Jaz upam, da se bova še pred volitvami srečala na soočenjih. In to je to.
Vlada, ki odhaja, se je soočala s številnimi aferami, a ministri, ki so bili v središču teh dogajanj, so ostajali. Kakšna bi pa bila vaša toleranca do napak, spodrsljajev in nepravilnosti? Kaj za vas pomeni etika v politiki?
Se bom vrnil na tisto, o čemer smo že govorili. Da ima vsak pravico, da ko prepozna napako in se iskreno opraviči, dobi še eno priložnost. Je pa odvisno od napake. Niso vse napake enake. Tudi pri napakah obstaja črta. To lahko imenujete etika ali pravna država. So torej napake, ki se jih da popraviti, sam verjamem, da brez napak ne napreduješ. So pa napake, ki so tako velike in pomembne, da se je treba posloviti.
Z vsem tem sem se zadnjih 15 let srečeval že v gospodarstvu. Z vsemi sodelavci sem se učil na napakah, od nekaterih pa sem se zaradi napak poslovil. S tem nimam težav. Hitro slovo, ko nekdo po vrednotah ne sodi v ekipo, je najbolj učinkovito. Ne morem sodelovati z ljudmi, s katerimi se na temeljnem nivoju ne strinjamo, da je to, kar počnemo, pošteno in pravilno. Verjamem, da mi boste rekli, da je to v politiki naivno. Prav, bomo pa na začetku malo naivni. Ampak ravno skozi to bomo lahko vpeljali nove standarde. Začeli bomo s kulturo dialoga in verjamem, da bomo skozi to lahko vzpostavili etiko delovanja.
Še nekaj, v življenju nisem prejel evra podkupnine, glede tega imam ničelno toleranco.
Koliko denarja pa boste porabili za predvolilno kampanjo, ki je drag projekt. Kdo jo financira?
 Različno. Sredstva, ki jih imamo na računu, smo izbirali izključno z donacijami fizičnih oseb z imenom in priimkom. Tudi sam sem bil med donatorji.
Koliko pa bo tega denarja?
Nisem pogledal na račun, ampak če bi vedel, da bo to vprašanje, bi povedal točen podatek. Računamo pa, da bo kampanja stala okoli 400.000 evrov. Dobra novica, ne samo za nas, je, da večina računov vedno zapade po volitvah. In glede na to da nam ankete kažejo zelo dobro, lahko tudi porabo sredstev tempiramo glede na pričakovan rezultat. S tega vidika nimam skrbi.
Aleš Hojs je razkril, da na RTV-ju pričakujejo vašo dohodninsko napoved. Jo boste poslali, zakaj je ne bi? Ste imeli še kake druge dohodke kot iz naslova Gen-I?
Ne, nobenih dohodkov nisem imel. Sem pa bil presenečen, ko je minister za notranje zadeve prvič izpostavil, da se veselijo moje dohodninske napovedi. Najprej sem mislil, da se je veselijo na Policiji, kamor bi jo še najbrž res poslal. Ko pa sem ugotovil, da je na podlagi njegove intervencije te podatke začelo zahtevati uredništvo RTV, potem pa je spet minister Hojs povedal, da jih pričakujejo 'oni' – v prvi osebi množine – pa se mi je to zdelo grozljivo. Kako lahko policijski minister skupaj z uredništvom RTV pričakuje osebne podatke političnega konkurenta? In o tem govori v javnosti. To je policijska država. In zato: zaradi demokracije in pravne države mi na kraj pameti ne pade, da bi tem policijskim kolaborantom na RTV ali policijskemu ministru pošiljal svoje osebne podatke. Nimam pa česa skrivati in ko bo prišel čas, če bo potrebno, bom to tudi objavil. Mislim pa, da ne bo potrebno, ničesar ni, kar nismo že objavili na več mestih, med drugim tudi na vašem portalu. Ne mislim pa igrati po njihovih notah.
Gen-I bo, kot kroži v nekaterih medijih, odgovoril na namigovanja o plačevanju novinarjev v zadnjih letih. Kako bo odgovoril?  
V resnici je to še ena od zgodb, ko imamo na eni strani opravka z več televizijami, ki denar za delovanje dobivajo od neznanega vira iz tujine in to se jim zdi v redu. Televizija je na Googlu zakupila oglase za ime naše stranke. Nova 24TV. Potem pa nekdo od njihovih satelitov, ki ga ne bom imenoval, da mu ne naredim reklame, zavrti domnevno zgodbo o financiranju enega od neodvisnih portalov, ki pa je velik trn v peti ravno vladi in njenemu predsedniku. Verjamem, da bo Gen-I odgovoril v skladu z zakonskim rokom in zakonskimi obveznostmi. Kar pa jaz vem in vam lahko povem na to temo, pa je, da letos ne Gibanje Svoboda ne Gen-I nista imela z omenjenim portalom ničesar. Nobene pogodbe ali posla, noben denar se ni prelil.
Kak pa bo vaš prispevek k neodvisnosti medijev, če pridete na oblast? Se boste uspeli upreti skušnjavi oblasti, da si jih skuša podjarmiti? 
 Absolutno. Tukaj bo naš prispevek največji. Verjamem, da je kolektiv toliko močen in toliko dober, kolikor sprejme odgovornosti in kolikor je opolnomočen. Opolnomočenje kolektiva je najboljši način, da kolektiv izpolnjuje svoje poslanstvo. Druge poti ni. Pri javni televiziji to pomeni opolnomočenje njihovega kolektiva. Programska shema, programski svet – to mora prihajati od znotraj, ne od zunaj in v Gibanju Svoboda bomo to ne le podprli, ampak bomo vztrajali, da bodo to sprejele tudi ostale koalicijske stranke. Da se bodo znale upreti skušnjavam.
Napovedali ste, da boste nagrado Gen-I za lansko leto podarili nekaj nevladnim organizacijam …
To sem že storil.
Kdo pa so prejemniki?
Nihče je še ni dobil, ker formalno o nagradi odloča skupščina, s tem ko potrdi letno poročilo. To je vedno konec junija in takrat bo uradno znano, ali nagrada bo in kako visoka bo. In ker ne želim, da bi kdo špekuliral ali na to vplival, sem se vnaprej, januarja, pri notarju v celoti odpovedal tej nagradi, kakršna koli že bo. Znesek bo nakazan humanitarnim organizacijam.
Katerim?
Devetim. Ne bom pa o njih govoril, dokler ni znano, kakšen je znesek. Raje jih presenetim, ko bodo dobili, kot da bi jih zdaj nepotrebno spravljali v zadrego. Ni pa treba, da špekulirate v politične vode. Bo pokazal čas. Nihče od njih pa ne ve, da je na seznamu.
Spisali ste dva programska dokumenta, enega volilnega in enega dolgoročnega. Nekatere druge stranke so volilni program že imele, ko je vaša stranka šele začenjala politično pot. Sta ta dva dokumenta nekaj, na kar ste ponosni? Kaj je v njih tisto, kar bo Slovenijo pripeljalo na nek nov nivo? 
Noben dokument držav nikamor ne popelje. Dokument je samo usmeritev. Če sem na kaj ponosen, sem na ljudi, tudi na ljudi, ki so ta dva dokumenta pripravljali. Zakaj pa dva? Prvi je dolgoročen, govori o viziji 2030 in o tem, kakšna družba želimo postati. V tem dokumentu govorimo o tem, da bomo odprta družba, svobodna družba in socialno pravična družba, ki bo solidarna med seboj. Volilni dokument pa je živ. Zunanje okoliščine v svetu se hitro spreminjajo in postaviti se v času in reči, to je moj program, ki se ga bom držal pet let, kot sem se naučil v poslu, to ne obstaja. Imeti moraš živ dokument, s katerim se približuješ idealom, ki si jih zastavil za naslednjih 10 let. Ideali so znani, nanje smo ponosni. Imamo pa živ dokument, s katerim bo ekipa upravljala naslednje korake, kako bomo te cilje dosegli.
V volilnem dokumentu so tri nujne točke. Prva je zdravstvo. Od tega ne bežimo. To ni točka enega ministra, ampak velike ekipe, ki bo predstavljena še pred volitvami, in tudi predsednika vlade. Druga točka je podnebna akcija, ki prav tako ni stvar enega ministrstva, tudi ta točka je ključna, če želimo družno, ki planeta ne bo uničevala, ampak ga bo ohranjala za svoje otroke. Tretja pa je solidarnost med generacijami. Staramo se. Vedno več nas bo v pokoju, vedno manj bo naravnega prirasta tistih, ki bodo po pretočnem sistemu izpolnjevali naše pokojninske zahteve. Zato je treba najprej poskrbeti za mlade, da se bodo počutili spoštovane in bodo lahko dom ustvarili v Sloveniji. Da torej ne bodo bežali v tujino, ampak obratno, da bodo iz tujine prihajali k nam. Potem bomo vedeli, da bomo lahko poskrbeli za varno in dostojno starost. Če ne bomo najprej poskrbeli za mlade, ne bo nič.
Žal nam to, da imamo danes polno zaposlenost, produktivnosti in dodane vrednosti pa nismo dvignili, ne bo pomagalo pri zapolnitvi te vrzeli. Delovna mesta z nizko dodano vrednostjo vrzeli ne zapolnjujejo, kvečjemu jo povečujejo. Edina pot iz začarane spirale je, da dvignemo dodano vrednost. To tisti, ki prihajamo iz gospodarstva, znamo. Gen-I ima 250.000 evrov dodane vrednosti na zaposlenega, v Sloveniji imamo pa 40.000. Večina delovnih mest je med 20 in 30 tisoč. S tistim delovnimi mesti ne bomo nikoli prešli v vizijo 2030, ki bi bila svetovno konkurenčna in socialno pravična, ker ne bomo generirali dovolj denarja.
Kandidat za vašega zdravstvenega ministra naj bi bil  Danijel Bešič Loredan, kdo pa še bo v vaši zdravstveni ekipi?
V ponedeljek imate na vaši televiziji soočenje o zdravstvu, pa bom takrat povedal še več, ekipa pa bo predstavljena na okrogli mizi na temo zdravstva, ki bo 19. aprila.
Kako pa ocenjujete delo zdajšnjega ministra Janeza Poklukarja? Ste se z njim morda pogovarjali o sodelovanju?
Ne. Z nikomer iz te vlade se nismo pogovarjali o sodelovanju, nimamo tega namena. V oceno njega osebno se ne bom spuščal, bom pa povedal nekaj drugega. Pri nas smo bili upravičeno ponosni na svoje zdravstvo. Ko greste v tujino, v ZDA, vidite, kako dobro zdravstvo smo nekoč imeli. Vendar pa se je s časom, s covidom, to še pospešilo, izgublja svoj ugled, moč in dostopnost. Če ne bomo naredili radikalnih sprememb in obrnili trenda, bomo ostali brez javnega zdravstva. Morda je to interes koga, moj zagotovo ne. Moj je, da imamo močno javno zdravstvo, ne pa, da vsako leto bolj peša.
Minister Poklukar je napovedal, da bo predlog programa cepljenja za leto 2022 prepustil nasledniku. Slovenija je pri cepljenju obstala pod 60 odstotki. Vi pravite, da niste za obvezno cepljenje. Bi pa podprli obvezno cepljenje v posameznih skupinah? In kako bi se pripravili na morebiten novi val novega koronavirusa?
Odkar se je začela vojna v Ukrajini in se je predsednik vlade začel motati po vzhodnih krajih, je covid-19 kar naenkrat čudežno izginil iz Slovenije. To je po svoje dobro, saj se je situacija v družbi precej sprostila. Kajti če je kaj bil razlog, da nimamo visoke precepljenosti, je ravno ta psihoza v družbi, ki jo je ta vlada vzpostavila. Obstajajo analize, ki jasno pokažejo, da kjer koli po svetu na odstotek precepljenosti vpliva zaupanje v vlado. Če imamo nizko precepljenost, to pomeni popolno nezaupanje v vlado. Kaj je naredila vlada najprej, ko se je začel covid-19 – poleg mask in izgubljenih kamionov? Obglavili so NIJZ. Na eni strani imamo nekompetentnost vlade, ob tem pa so obglavili vrhovno strokovno inštitucijo na tem področju, pojasnjevanje in krepitev zaupanja pa so dali v roke Jelku Kacinu. Rezultat je tukaj. Nobena opozicija ne more med ljudmi narediti toliko škode, kot jo lahko nekompetentna vlada.
 Se mi pa zdi, da imamo vsi veliko srečo, da se je pojavil sev omikron. Upam, da bo pri tem ostalo, da bo virus ostal manj smrtonosen za gostitelja. Se pa prenaša zelo hitro in noben od obstoječih ukrepov ne varuje pred okužbo. Ne cepljenje z obstoječimi cepivi, niti nošenje mask ne, vsaj ne na način, kot jih nosimo navadni ljudje. Zato je govoriti, da bi bilo obvezno cepljenje pri sevu omikron koristno, po zagotovilih stroke preuranjeno, nestrokovno … Tudi sam v to ne verjamem. Če primerjamo ultra precepljen Izrael in Dansko ter nizko precepljeno Slovenijo, vidimo, da so podatki o okuženosti najprej poskočili v teh dveh državah. Cepljenje na Danskem ni preprečilo okužb. Sam sem cepljen. Poznam pa primere ljudi, ki so bili cepljeni trikrat in so bili v že dvakrat okuženi z omikronom. Obvezno cepljenje torej, dokler imamo opravka s temi sevi, zagotovo ne. Če se bo pojavil nov sev, nova bolezen, se bo stroka odločala takrat.
 Desna roka predsednika vlade je finančni minister. Kdo bi bil vaš?
 To bomo razkrili po volitvah. Sva dogovorjena, da o tem ne govorimo.
 Ga pa torej že imate?
 Da.
 V javnem sektorju so pričakovanja od nove vlade zelo velika. Tudi v finančnem smislu. Kako boste krmarili v odnosu z njimi? Kakšen je vaš odnos do enotnega plačnega sistema. In na drugi strani – kako zagotoviti višje plače in boljše pogoje v gospodarstvu?
 Zakaj bi bila višja plača nekaj, kar pride samo od sebe? Jaz verjamem, da si vsi zaslužimo višje plače. Ampak ustvarjati moramo višjo vrednost, delovanje vlade mora biti primarno usmerjeno v ustvarjanje višje vrednosti. Potem bo za vse dovolj. Danes govoriti o tem, da so cilj višje plače v javnem sektorju, pa ne gre. Lahko pa v javnem sektorju znotraj obstoječega sistema opazimo ogromno krivic. In že zaradi teh krivic bomo v kratkem času vzpostavili tisto, česar ta vlada ni: socialni dialog. Spoštljivo se bomo sestali z vsemi sindikati in se pogovarjali, ali želijo, da ostane enoten javni plačni sistem. Najprej se morajo glede tega izjasniti oni. Potem pa bomo najverjetneje prišli do točke, ko bomo ugotovili, da je temelj lahko skupen, potem pa bo treba stvari ločeno reševati po področjih, ker so področja med seboj tako raznolika. Danes s tem, ko med področji nimamo razlik, ustvarjamo krivice. Najlepši primer je znotraj zdravstva, kjer imamo med medicinskim osebjem in zdravniki – pa celo med zdravniki po starosti – totalne krivice. In če jih ne bomo naslovili, ne bomo nikoli prišli do plačnega sistema, ki bo pošten. Sedanji je nepošten do tistih, ki imajo najmanj. Najprej bomo odpravili krivice, vmes bomo ustvarjali vrednost, potem pa bomo na novem temelju lahko novo ustvarjeno vrednost delili. Samo ta pot je prava. To, da si nekdo, ki je že danes privilegiran, želi, ker je dobro povezan z obstoječo vlado, pred volitvami zase iztržiti še nekoliko več, je zame nemoralno.
 Napovedujete univerzalni otroški dodatek. Kakšna bi bila višina takšnega dodatka in o kakšnih finančnih učinkih na javne finance govorimo? 
 Najprej se moramo vprašati, kaj je namen tega. Namen je, da noben otrok ne sme biti lačen. In v točki, ko so naši otroci v šoli lačni, se ne sprašujemo o javnih financah. Poskrbeti moramo, da bo ta denar namensko porabljen. Žal imamo primere, ko se otroški dodatki danes ne porabljajo za dobrobit otroka, ampak za druge namene. To je treba urediti. Žal imamo še vedno primere, ko materam samohranilkam, socialno ogroženim in celo tistim, ki delajo, morda tik nad »minimalcem«, zmanjka, da njihovi otroci ne bi bili lačni, da jih ne bi zeblo. Temu bo namenjen otroški dodatek. Moramo poskrbeti za otroke, da bodo imeli varno in preskrbljeno mladost, to je dolžnost naše družbe.
 Kaj pa področje zunanje politike? Kam bi se pozicionirali? Kakšne odnose bi gradili z Madžarsko, Rusijo in aktualnimi velesilami?
 Treba je ločiti med državami, narodi, vladami in politikami, ki jih te vlade izvajajo. Tudi v Sloveniji imamo vlado, na katero veliko ljudi ni najbolj ponosnih. Zato ni nič čudnega, če se tudi s kakšno drugo vlado malo manj strinjamo. Verjamem, da je treba imeti dobre odnose z vsemi, verjamem pa tudi, da je Slovenija del Evropske unije in da je ta naša zaveza primarna. Mislim pa pri tem na to, da smo del skupnosti, ne solo akter, ne tisti, ki ustvarja težave in ves čas provocira, ampak tisti, ki tvorno, spoštljivo sodeluje in soustvarja EU.
 Bi se pa morala zunanja politika profilirati še na dveh področjih. Prvo je gospodarsko. Imeti gospodarske atašeje v državah, kjer je gospodarstvo močno, bi bila nuja. Na drugi strani pa se moramo aktivno vključiti v teritorialno sodelovanje. Včasih smo imeli Alpe-Adria. Tudi na tem področju moramo okrepiti sodelovanje z našimi najbližjimi sosedi, da bomo znotraj geografskega območja lažje našli nekatere rešitve – kako na primer doseči samozadostnost na prehranskem nivoju in kako doseči samozadostnost na energetskem nivoju. Ravno makroregije so območja, znotraj katerih je mogoče doseči samopreskrbo na področjih, kjer tega sami ne moremo doseči.
 Za konec. Kako odgovarjate na očitek, da ste v politiko šli, ko ste izgubili stolček?
Vam bom dal dva odgovora. Prvi je materialni. Očitki so najprej bili, da sem ostal brez plače. Še vedno imam plačo, ki ni dosti nižja od tiste, ki sem jo imel prej. Tudi nagrado imam še vedno dovoljeno.
Bolj pomembno pa je naslednje. Vsak človek se znajde na razpotjih, ima določena sidra. Moje sidro je bilo, da sem bil odgovoren za podjetje, ki sem ga ustvaril in vodil. Neodgovorno s strani katerega koli direktorja bi bilo, da bi se namesto z vodenjem podjetja, ukvarjal z vodenjem ali agitiranjem za politiko. In dokler sem bil zadolžen za podjetje, sem se izogibal javnim nastopom in angažmajem v politiki. Kar pa ne pomeni, da morda nisem bil v ozadju zelo dobro informiran in povezan. Zato je bila odločitev toliko lažja. 
Sem pa računal, da nas bo več. Ko sem bil še direktor, so k meni pristopali različni ljudje, kar nekaj jih je bilo, in vsi so govorili, skupaj bomo nekaj naredili. Potem pa je prišel 15. november in sem ugotovil, da ne bi, da ne morejo ... Skratka vsem se je bilo težko izpostaviti temu, kar zdaj vidimo, meni pa ne. Ker verjamem, da je izključno ena stvar, zaradi katere smo se v zgodovini vedno postavili zase: to je, ko ti poskušajo vzeti dostojanstvo. To ni maščevanje. Svoboda družbe in dostojanstvo posameznika so tisti cilji, zaradi katerih so se borili moji predniki, sam sem nanje ponosen, in se borim tudi jaz. 


"
https://www.24ur.com/novice/volitve/kako-bi-stranke-gospodarile-z-gozdovi-denar-od-lesa-za-pokojnine-posegi-v-sidg-blagovna-znamka.html,"Kako bi stranke gospodarile z gozdovi: Denar od lesa za pokojnine, posegi v SiDG ...","Da je gozd naše veliko bogastvo, se politika strinja že nekaj časa, a praksa pravi, da je naše bogastvo vedno znova tudi skušnjava. Bitka za dve milijardi evrov vreden državni gozd je namreč, po kadrovskih menjavah sodeč, v ospredju vsake vlade. A o kvaliteti upravljanja bi se dalo razpravljati, v oči bodejo že kraje lesa, ki jih merimo v desetinah tovornjakov, a jih menda nihče ne opazi. Kakšno upravljanje gozdov pa stranke napovedujejo pred volitvami? ","
Pred volitvami obljub politike o skrbnem ravnanju z gozdom in učinkovitem izkoristku sredstev iz tega naslova seveda ne manjka – obljube politike najdete v nadaljevanju.
A pred tem velja poudariti, kako hude so pri nas težave na tem področju, kar smo ugotavljali že v seriji prispevkov za rubriko Dejstva. Več kot tisoč kubičnih metrov lesa denimo vsako leto izgine iz državnih gozdov. Največ pokradenega lesa iz gozdov v lasti države, ki se razprostirajo na 12 odstotkih površine Slovenije, so zabeležili leta 2020, ko so izmaknili kar za sto polnih tovornjakov lesa. Večinoma morajo storilci drevesa najprej posekati in jih s tovornjaki izvleči iz gozdov. Zato je vprašanje, kako lahko takšna dejanja ostanejo neopažena. Sodnih epilogov skorajda ni. Ukraden les iz slovenskih gozdov konča tudi v Avstriji in Italiji.
Ob tem pa je vsekakor zanimiv tudi podatek, da se je v petih letih na čelu državnih gozdov zvrstilo kar pet direktorjev. 
KAJ OBLJUBLJA POLITIKA?
Izzivov na tem področju za prihodnje obdobje torej ne manjka. Stranke smo spraševali, kako bodo uredile gospodarjenje z gozdovi, ali menijo, da je država dobra lastnica gozdov, in kako nameravajo rešiti pereč problem, da les uvažamo iz tujine, velik delež domačega pa konča v pečeh za ogrevanje. 
Gibanje Svoboda: Novi rezervati, povezanost gozdno-lesne proizvodne verige
V Gibanju Svoboda napovedujejo, da bodo spodbujali trajnostno, sonaravno in mnogonamensko gospodarjenje z gozdovi ter izboljšali delovanje družbe Slovenski državni gozdovi: ""Podprli bomo vzpostavitev novih gozdnih rezervatov in regijskih parkov v Kočevskem rogu, Kamniško-Savinjskih Alpah in na Pohorju, izboljšanje upravljanja zaščitenih območij ter učinkovitejše spremljanje stanja okolja in narave. Spremenili bomo Zakon o gozdovih in strategijo upravljanja gozdov ter s tem zagotovili večji nadzor nad ravnanjem s slovenskimi gozdovi."" 
Poudarjajo, da večino ozemlja naše države pokrivajo gozdovi, kar pomeni, da imamo ogromno virov kvalitetnega in tudi cenovno ugodnega lesa: ""Zato se nam zdi uvažanje velikih količin lesa iz tujine popolnoma nepotrebno. Zagovarjamo čim večjo predelavo lesa v Sloveniji, do čim višje stopnje, in s tem tudi čim večjo dodano vrednost končnih izdelkov iz lesa, kar bomo dosegli z vzpostavitvijo večje povezanosti gozdno-lesne proizvodne verige in podjetij na tem področju.""
Levica: Spremembe za SiDG, prepoved uvoza poljščin, ki so bile pridelane z uničevanjem habitatov
V Levici so ostri do državnega podjetja SiDG, ki da v šestih letih od ustanovitve še ni razvilo kapacitet za gospodarjenje v državnih gozdovih ""in po zadnjih dostopnih podatkih (letno poročilo SiDG za 2020) 89 odstotkov proizvodnje prenaša na zasebne izvajalce"". ""Vladne strategije do sedaj so delež lastne proizvodnje, ki jo lahko v državnih gozdovih opravi SiDG, omejevale na največ 20 odstotkov. Posledica so netransparentno oddajanje poslov, surovo izkoriščanje delavcev zasebnih izvajalcev in negospodarno ravnanje z državnim lesom,"" pravijo. 
Ob tem dodajajo, da SiDG tudi nikoli ni resno razvijal kapacitet za vzpostavitev celotnih gozdno-lesnih verig v Sloveniji. ""V Levici nameravamo delež lastne sečnje v državnem podjetju Slovenski državni gozdovi dvigniti na več kot 50 odstotkov do leta 2025 s ciljem doseganja 100-odstotne lastne sečnje do leta 2027. Z okrepitvijo gozdne infrastrukture in spodbudami za domače lesne pridelovalce nameravamo preprečevati izvoz lesa kot surovine in spodbujali domačo proizvodnjo kakovostnih končnih izdelkov.""
Na področju trajnostnega upravljanja gozdov pa nameravajo okrepiti prizadevanja za obnovo in nego gozdov: ""Da se ne bi gozd zaradi naravnih ujm in previsoko zastavljenih ciljev rednega poseka iz ponora CO2 spremenil v vir CO2."" ""Čeprav imamo v Sloveniji razmeroma zgledno in trajnostno urejeno gospodarjenje z gozdovi z uvozom nekaterih vrst krme, biogoriv, izdelkov iz gume in nekaterih mesnih izdelkov, prispevamo k izsekavanju tropskih pragozdov. Za njihovo zaščito se bomo na ravni Evropske unije zavzeli za prepoved uvoza soje, koruze in drugih poljščin, ki so bile pridelane z uničevanjem gozdov, mokrišč, šotišč in drugih habitatov, katerih ohranjanje je ključno za blaženje podnebnih sprememb, na območjih, ki jih je agroindustrija na silo ukradla staroselcem in staroselkam in ki jih obdelujejo popolnoma brezpravni delavci in delavke v (pol)suženjskih delovnih razmerah,"" dodajajo.  
LMŠ: Cilj je ustvarjanje prepoznavnih blagovnih znamk
V LMŠ poudarjajo, da je les naravno bogastvo Slovenije, s katerim je – ob ustreznem gospodarjenju z njegovim potencialom – treba pospeševati razvoj gospodarstva in družbe: ""Pri gospodarjenju z gozdovi je zaradi velike razdrobljenosti gozdnih parcel, večjega števila lastnikov in solastnikov ter velikega deleža zasebnih gozdov pomembno povezati državno podjetje in zasebne lastnike.""
""Okrepiti je treba zavedanje o kakovosti slovenskega lesa in spodbujati njegovo prodajo v okviru različnih oblik t. i. 'lesnih borz' ter si prizadevati za izvoz žagarskih izdelkov kot slovenske blagovne znamke in za čim višjo dodano vrednost lesa in lesnih proizvodov. Cilj je ustvarjanje prepoznavnih blagovnih znamk z višjo stopnjo predelave (stavbno pohištvo, pohištvo, lesena gradnja ter izdelava stanovanjskih in poslovnih objektov), ki temelji na inovativnih pristopih ter sodobnem oblikovanju in trženju,"" pravijo v stranki Marjana Šarca.
Kot še izpostavljajo, imajo v programu pripravljene tudi naslednje rešitve:
– prenova Zakona o gozdovih za boljše gospodarjenje in upravljanje gozdov; 
– posodobitev nacionalnega gozdnega programa; 
– pregled vseh veljavnih gozdnogospodarskih načrtov ter njihova usklajenost s stanjem gozdov, prizadetih po žledu in izbruhu zalubnikov; 
– posodobitev in učinkovito izvajanje ukrepov akcijskega načrta za povečanje konkurenčnosti gozdno-lesne verige v Sloveniji za obdobje do leta 2030; 
– ureditev trga lesnih asortimentov, ki bo omogočala organizirano in neprekinjeno dobavo lesa za lesnopredelovalno industrijo v Sloveniji s poudarkom na vključenosti zasebnih lastnikov gozdov; 
– povečanje obveznega deleža domačega lesa, zahtevanega v javnih gradbenih naročilih; 
– oblikovanje blagovne znamke Slovenski les.
NSi: Povečanje porabe slovenskega lesa
Dosedanja praksa kaže, da država ni dober gospodar gozdov, so jasni v NSi, ki je sicer del aktualne vlade, k njim pa sodi tudi kmetijski minister Jože Podgoršek. ""Nadzor nad sečnjo in prodajo je slab. Spodbuditi moramo razvoj lesnopredelovalne dejavnosti, predvsem vzpostavitev žag in izdelavo lepljenega lesa. Povečati moramo uporabo lesa v slovenskem gradbeništvu in industriji.""
Povežimo Slovenijo: Prioriteta pri ogrevanju javnih stavb mora postati domača biomasa
Les je ena od dveh ključnih naravnih surovin, vendar se do njega žal obnašamo neodgovorno, njegov potencial pa se ne izkorišča v zadostni meri, ocenjujejo v Povežimo Slovenijo: ""Država mora s pomočjo subvencij in razvojnih sredstev pohitriti razvoj lesnopredelovalne dejavnosti (predvsem vzpostavitev žag). Prioriteta pri ogrevanju javnih stavb mora postati domača biomasa (suha destilacija, ne sežiganje), temu pa mora slediti tudi politika Eko sklada.""
""Z ustrezno davčno politiko bomo spodbujali tudi uporabo lesa kot strateške slovenske surovine za pocenitev gradnje in posledično nižje nakupne cene ter okolju prijaznejše gradnje,"" še obljubljajo in dodajajo, da naj bodo državni gozdovi strateškega pomena za državo in naj ustvarjajo dodano vrednost za prihodnje generacije.
SAB: Sredstva od prodaje lesa in vode moramo usmeriti v demografski sklad
Tudi v SAB ocenjujejo, da je pri gospodarjenju z gozdovi še veliko manevrskega prostora in možnosti izboljšav: ""Prepričani smo, da je treba izboljšati nadzor v slovenskih gozdovih, in napovedujemo spremembo zakona o gozdovih, s katero bomo to uredili. Prav tako se zavzemamo za možnost, da bi državna družba SiDG izvajala vsa gozdnogospodarska dela in odkup lesa v zasebnih gozdovih ""
""Kot pomembno v SAB prepoznavamo tudi vprašanje povezanosti gozdno-lesne proizvodne verige oziroma podjetij, ki jo je treba okrepiti. Prav zaradi prevelike organizacijske delitve gozdarstva in lesarstva je proizvodnja lesa, primarnih proizvodov in lesnih izdelkov razdrobljena in neučinkovita. Slovenija je vir kvalitetnega in cenovno ugodnega lesa – in to je treba pametno in preudarno izkoristiti. V SAB bomo zagotovili redno dolgoročno oskrbo s hlodovino iz vseh slovenskih gozdov, ki mora omogočiti čim večjo predelavo lesa  v Sloveniji, do čim višje stopnje. S tem bomo pomembno prispevali k vprašanju uvažanja lesa iz tujine. Prav tako bomo velik poudarek namenili odkrivanju nelegalnih trgovcev z lesom oziroma preprodajalcev in nelojalni konkurenci. Usmerili se bomo tudi v preprečevanje izrazitega nihanja cen lesa,"" napovedujejo.
""Sredstva od prodaje lesa in vode moramo usmeriti v demografski sklad in jih nameniti za pokojnine. Nekateri imajo nafto, mi imamo vodo in les, zato moramo sredstva od izkoriščanja teh dobrin danes nameniti za prihodnost,"" še predlagajo. 
SD: Kmetijske površine, ki se zaraščajo, je treba znova urediti za kmetijsko rabo ali jih spremeniti v kakovostne gozdne sestoje
Pri SD pravijo, da bodo nadaljevali aktivno razvojno politiko za oživitev lesne industrije in gospodarstva: ""Les bomo uveljavili kot prepoznaven in visokokakovosten slovenski produkt. Kmetijska zemljišča v zaraščanju predstavljajo neizkoriščen potencial. Te površine je treba znova urediti za kmetijsko rabo ali jih spremeniti v kakovostne gozdne sestoje.""
Menijo, da je lahko država dobra lastnica gozdov: ""Toda kvaliteta državnega upravljanja je odvisna od krepitve gozdno-lesne verige z vključevanjem lokalnih, domačih pridelovalcev lesa, kar zagotavlja višjo dodano vrednost lesa. V tem kontekstu je ključno tudi sodelovanje s stroko, ki bi ga zagotovili z vzpostavitvijo lesnopredelovalnih centrov in zagotavljanjem dostopa do opravljanja storitev v državnih gozdovih pridelovalcem lesa (in ne trgovcem z lesom).""
SDS: Les primarno ni energent, ampak material za industrijsko predelavo
Les primarno prepoznavamo kot material za industrijsko predelavo, in ne kot energent, pa poudarjajo v SDS: ""Kot energent se uporablja le les, ki ni primeren za nadaljnjo industrijsko predelavo, in odslužen les."" 
Odgovorno upravljanje gozdov je pomembno tudi za izboljševanje ohranjenosti biotske raznovrstnost, nadaljujejo: ""Naš cilj je razvijati zlasti predelavo okroglega lesa v polizdelke in izdelke z višjo dodano vrednostjo; les kot gradbeni material naj se rabi zlasti na področju gradnje in opremljanja pametnih lesenih stavb (ponor CO2); preusmeritev v leseno gradnjo v okviru javnega naročanja; spodbujanje razvoja pohištvene industrije s poudarkom na sodobnih in prepoznavnih oblikovnih rešitvah; promocijske aktivnosti za povečanje rabe lesa, predvsem med mladimi, v javnem sektorju in med širšo javnostjo.""
"
https://www.24ur.com/novice/volitve/o-demografiji-vzgoji-in-izobrazevanju-zdravstvu-korupcija-v-zdravstvu-je-luknja-brez-dna.html,"O demografiji, vzgoji in izobraževanju, zdravstvu: 'Korupcija v zdravstvu je luknja brez dna'","V predvolilnem soočenju 24ur.com, ki ga je vodil Gregor Trebušak, so svoja mnenja o perečih temah soočile Meira Hot (SD), Tina Bregant (Povežimo Slovenijo), Urška Klakočar Zupančič (Gibanje svoboda), Alenka Jeraj (SDS) in Maša Kociper (SAB). V debati so se dotaknile tem, kot sta slaba demografska slika Slovenije in prisotnost žensk v politiki, spregovorile so o razmerah v zdravstvu in na področju vzgoje in izobraževanja ter se dotaknile vprašanja pravne države.","

Kako do države, v kateri se bodo mladi odločali za otroke?
Prva tema soočenja je bila demografska slika države. Kociprova je poudarila, da je ključno, da se mladim omogočijo razmere, v katerih si bodo lahko čim prej ustvarili družino. ""Pomembno je, da imajo službo, s katero lahko preživijo sebe in družino, da imajo rešen stanovanjski problem in občutek, da živijo v spodbudnem okolju, v katerem bodo njihovi otroci imeli srečno otroštvo in prihodnost."" Je pa dodala, da imamo v Sloveniji veliko srečo, ker imamo  kvalitetno javno šolstvo: ""Morda so šole – kot vsaka stvar – zaradi razvoja družbe potrebne sprememb, ampak javno šolstvo, ki vsem otrokom omogoča enakovreden start v življenje, je nekaj zelo pomembnega."" Dejala je, da nasprotujejo vsem poskusom privatizacije šolstva.
Jerajeva je poudarila, da zagovarjajo pozitivno družinsko politiko, menijo pa tudi, da bi morali socialno politiko ločiti od družinske in z ukrepi pomagati mladim. ""Sprejeli smo zakon o jamstveni shemi,"" pa je med drugim dejala o ukrepih aktualne vlade. Naštela je tudi nekatere druge: ""V zadnjih dveh letih smo povečali tako otroške dodatke kot sredstva za novorojence, družine, starše smo razbremenili s spremembo zakona o dohodnini, smo pa želeli uvesti tudi socialno kapico, a še ni bilo dovolj podpore."" V SDS sicer ne nasprotujejo zasebnim pobudam na področju šol in vrtcev: ""Če želi nekdo svojega otroka vzgajati po nekih drugih vrednotah, mu moramo to omogočiti, to piše tudi v ustavi.""
Klakočar Zupančičeva je uvodoma dejala, da imamo v Sloveniji z ustavo zagotovljeno svobodno odločanje o rojstvu otrok, kar je prav tako ""pomembno pri tem, kako mladi načrtujejo družino"". ""Smo za to, da se mlade spodbuja, da imajo otroke, in sicer z aktivno politiko zaposlovanja, z dobro stanovanjsko politiko, da tudi pomagamo pri morebitni neplodnosti z biomedicinsko pomočjo, da se zagotovi ustrezno socialno varstvo, predvsem pa da vrtci ostanejo na tako visoki ravni kot zdaj.""  Sicer pa je ocenila, da je po letih, ko je politika na področjih, povezanih z demografijo, počela premalo, čas, da se to spremeni: ""Zavzemamo se za univerzalni otroški dodatek, deset let po prvi zaposlitvi pa naj bo dohodnina za mlade nič."" Glede vrtcev pa je dejala, da želi spomniti na znan dogodek iz zasebnega vrtca pred nekaj leti: ""Javni vrtci so regulirani, pravilno zastavljeni, v zasebnih vrtcih pa se lahko dogajajo stvari, ki so se že dogajale, torej neprimerno ravnaje z otroki."" Na repliko, da za takšne dogodke niso imuni niti javni vrtci, pa je vztrajala, da je ""možnost za to je precej manjša kot v zasebnih vrtcih"". Se je pa po njenem mnenju med epidemijo z otroki ravnalo neprimerno: ""V vrtcih maske, ki so jih morali nositi majhni otroci.  Meni – pa nisem zdravnica – se zdi to neprimerno. Zaradi ravnanja z otroki med epidemijo so se pri marsikom pojavile duševne težave.""
Bregantova je poudarila, da je naloga države, da zagotovi razmere, v katerih bodo mladi z veseljem imeli otroke. ""Da ne bodo obremenjeni s prekarnostjo, da bodo ustrezno plačani. Mladi ne potrebujejo miloščine države, ampak ustrezne razmere, da lahko trdno stojijo na svojih nogah."" Pohvalila pa je delo vrtcev v Sloveniji, tudi na periferiji: ""Želimo si decentralizacije, tudi pametnih vasi, ki pa bodo tudi v dobro starostnikov. Imamo dobro podlago.""
Kljub dolgoletnim obljubam sicer ostaja dejstvo, da so plače prenizke, da mladi zapuščajo državo, da so vrtci, čeprav so za drugega in nadaljnje otroke brezplačni, še vedno dragi, vzgojiteljice pa plačane premalo …
""Zmoti me, da takrat, ko govorimo o mladih, o njih govorimo kot o neki zelo homogeni skupnosti,"" je dejala Hotova. Poudarja namreč, da gre za raznoliko skupnost, saj imajo eni boljša izhodišča kot drugi – tako pri plačilu v službi kot pri reševanju stanovanjskega problema. ""Država mora vsem nuditi enake možnosti."" Med prioritetami je izpostavila gradnjo najemnih stanovanj, odpravo prekarnega dela, ki je ""le korak od revščine"", dolgoročno se zavzemajo tudi za brezplačne vrtce. Nasprotujejo pa zasebnim vrtcem: ""Bojimo se, da kakršna koli privatizacija tega vodi v popolno razslojevanje družbe."" Prav tako se ni strinjala, da bi bili zasebni vrtci za lokalno skupnost cenejši, saj mora investitor takšnega vrtca marsikaj zagotoviti sam.
Plače v vrtcih in javno proti zasebnemu
V nadaljevanju so se dotaknili plač vzgojiteljic in pomočnic vzgojiteljic. Ta težava v mandatu aktualne vlade ni bila rešena, čeprav obstajajo primeri, ko z vsemi dodatki ni dosežena niti minimalna plača.
""V šolstvu ima marsikatera skupina zelo visoke plače, drži pa tudi, da so nekateri plačani premalo,"" je dejala Jerajeva, ki se ji zdi neprimerno, da plačni sistem javnega sektorja omogoča, da je nekdo pod minimalno plačo. ""Toda v dveh letih pri tej sestavi DZ in ko se je vlada morala ukvarjati z epidemijo, ni bilo časa, da bi se odprl plačilni sistem.""
Na izziv voditelja, da pa so se o plačah pogajali v zdravstvu, je dejala, da so bili najbolj obremenjeni: ""Lahko bi se nam sesul sistem, če ne bi ničesar storili.""
Za morebiten prihodnji mandat je napovedala urejanje razmerij v plačnem sistemu – da se mora to dogajati v mirnejšem mandatu.
Bregantova je dejala, da seveda ni nobenega dvoma, da so plače zaposlenih v vrtcih, ki delajo z najmlajšimi, pri 740 evrih in plače mladih zdravnikov pri 940 evrih prenizke. ""Naš javni plačni sistem ni več enoten. Ima takšne anomalije, da ne moremo govoriti, da je to urejeno. To je treba urediti."" Predlagala je pogajanja z vsemi deležniki: ""Zavzemamo se za meritokratsko nagrajevanje."" Izpostavila pa je, da pri vsem skupaj ne gre le za plačilo, ampak tudi za ureditev delovnih razmer.
Maša Kociper je dejala, da je aktualna vlada dialog vodila le z nekaterimi skupinami. ""Vsi se zavedamo, da bo treba na neki točki, ne glede na to, katera vlada bo, ta plačni sistem prevetriti, tako da bodo neka nova razmerja."" Strinjala se je, da so vzgojiteljice plačane premalo: ""Ampak neka resna, odgovorna vlada se vedno vpraša, od kod denar."" Zato nasprotujejo zasebnim šolam in vrtcem, ""kot jih razume desna vlada"": ""Pri nas šole in vrtce razumejo tako, da zasebni vrtec in šolo stoodstotno plača država, posameznik se pa samo odloči, da bo tam neka druga ponudba vzgoje ali varovanja."" V SAB so sicer podprli pobudo občin, ki so želele, da bi občina, če ima dovolj mest v javnih vrtcih, morala izdati dovoljenje za odpiranje dodatnih zasebnih kapacitet. Ocenila je, da je to pravi pristop, saj da bi z odtekanjem denarja v zasebne ustanove sčasoma zmanjkalo denarja za plače v javnih vzgoji in izobraževanju, obnovo šol in tako dalje.
""Odprtje plačnega sistema s PKP 10 je bilo absurd, ki je odprl Pandorino skrinjico,"" pa je poudarila Hotova. Strinjala se je, da treba plačni sistem prenoviti: ""Ampak izključno z dialogom."" Tudi ona sicer meni, da ""lahko na račun zasebnega izgubljamo javno"": ""V trenutku, ko se bo občinam bolj izplačalo podpirati zasebno, lahko v javnem izgubimo. Če bodo tam dali nekoliko višje plače, bomo vzgojiteljice, ki jih imamo zdaj v javnem, izgubili."" Poudarila je, da se ne sme dopustiti, da bi se razgradil javni sistem, za katerega je treba poskrbeti z ustreznimi plačami in razmerami.
""Demonizacija česar koli, tudi zasebnega kapitala, ni umestna,"" pa se ni strinjala Bregantova. ""Vprašati se moramo, kaj pravzaprav potrebujejo naši otroci. Seveda moramo najti ustrezno regulacijo, ampak če se izvaja enak program z enako kakovostjo, potem je prav, da je plačan. Kar se tiče tega, da bodo vzgojiteljice nekje plačane bolje kot drugje, pa je to krasno izhodišče, da se o plačah vzgojiteljic v javnem sistemu začnemo pogovarjati na drugačen način, saj to v resnici ne spodbuja le konkurence, ampak boljše delo na vseh nivojih, tudi državnem,"" je dejala.
130.000 državljanov nima osebnega zdravnika. Kaj zdaj?
Se nam torej v vrtcih lahko zgodi to, kar se dogaja v javnem zdravstvenem sistemu, ko ni zdravnikov? ""Vemo, koliko je tistih, ki ne dobijo osebnega zdravnika, ker so zdravniki pri zasebnikih,"" je izpostavil voditelj.
""To ne bo držalo. Res je, da je 130.000 državljanov ostalo brez zdravnika, v Sloveniji manjka tisoč zdravnikov. V zadnjih desetih letih smo jih približno polovico izgubili, ker so šli v tujino, približno polovica pa jih sploh ne dela v zdravstvu. Kaj je torej narobe z našimi delovnimi razmerami? To moramo nasloviti,"" je dejala Bregantova.
Bregantova je tudi pozvala državljane, naj si ogledajo svoj plačni list in ugotovijo, koliko denarja namenjajo zdravstvu: ""In zavod za zdravstveno zavarovanje, ki bi moral zagotavljati zdravnike, pravzaprav ni mehanizem, v katerem bi, čeprav si zdravstvu 40 let plačeval tako velike vsote, prišel do svojega zdravnika. Kakšne pogodbe imamo državljani z zavodom za zdravstveno zavarovanje?""
""V teh dveh letih smo storili kar nekaj korakov, da težavo rešimo,"" pa je dejala Jerajeva. ""Povečali smo število specializacij, povečali smo vpis na obe medicinski fakulteti, pogovarjali smo se o novih plačnih razmerjih, zagotovili denar za izboljšanje razmer …"" Zdravnikov pa se v dveh letih ne glede na ukrepe ne da narediti, je še poudarila. Rešitev za tiste, ki nimajo osebnega zdravnika, pa vidi v tem, da bi te paciente, dokler se ne zagotovi trajnejša rešitev, zdravniki sprejeli v zameno za nagrado. ""V nadaljevanju pa je treba poskrbeti, da bo kadra dovolj,"" je prepričana. Izpostavila je, da se na pristojnem ministrstvu področje pripravlja kadrovska strategija, ki bo olajšala reševanje izziva. ""Pa še nekaj smo zakomplicirali. V času vlade Mira Cerarja je ministrica Milojka Kolar Celarc v parlament prinesla zakon, ki je bil tudi sprejet, da morajo imeti zdravniki po končani fakulteti in opravljeni specializaciji še pet let imeti mentorja.""
Bregantova je sicer poudarila, da imamo na nekaterih mestih dovolj zdravnikov, ni pa jih dovolj na nekaterih najbolj ključnih. ""80 odstotkov zdravstvenih problemov se lahko reši pri družinskem zdravniku, če ga imaš. Ampak naši mlajši kolegi povedo, da zaradi razmer na primerni ravni tam ne želijo delati. Ostajajo v bolnišnicah, ker je delo tam drugače organizirano in plačano.""
Hotova je dejala, da upa, da bomo ugotovili, kaj je šlo v času epidemije narobe, da se je povečalo število mrtvorojenih otrok. Sicer pa je izpostavila težave na področju ginekologije. ""Podatek, da čez pet let 300.000 žensk ne bo imelo dostopa do ginekologa, je absurden in to moramo popraviti."" Kot rešitev predlagajo dodatna sredstva – med drugim bi dvignili DDV ter zagotovili reorganizacijo in boljše upravljanje. Strinjala se je, da je treba okrepiti raven družinskih zdravnikov, da bo to delo za zdravnike privlačnejše. ""Že na fakulteti jih moramo programsko usmeriti,"" je prepričana. Dejala pa je, da se ""vse začne in konča pri denarju"".
Kociprova je dejala, da v SAB želijo javno zdravstvo, ki pa mora biti učinkovito. ""Vzpostaviti bo treba tudi več nadzora,"" je poudarila. Izpostavila je stisko, v kateri se znajdejo upokojenci, če ostanejo brez družinskega zdravnika: ""Novega ne znajo iskati po spletu, zanje je pomembno, da ga imajo v bližini in lahko pridejo do njega."" Poudarila je tudi nujnost krajšanja čakalnih vrst, za kar bi uporabili tudi zasebne zdravnike. Del nujno potrebnega denarja za zdravstvo pa bi dobili s centralizacijo naročanja, pri katerem se ""izgubljajo milijoni"".
Klakočar Zupančičeva je dejala, da podpirajo javno zdravstvo, med ukrepi pa je izpostavila prestrukturiranje zdravstva in boj proti korupciji: ""Verjetno je denarja dovolj, rešiti pa je treba vprašanje, kam gre. Korupcija v zdravstvu je luknja brez dna.""

Seksizem, fašisti in diktatorji ali zakaj je v politiki malo žensk
V nadaljevanju soočenja so se dotaknili tudi vprašanja majhnega števila žensk v politiki. ""Ženske se težje odločijo za te funkcije. Danes nas zmerjajo s fašisti, diktatorji, in za ženske je to precej težko,"" je ocenila Jerajeva.
Kociprova meni, da se je treba aktivno truditi, da bi ženske privabili v politiko: ""Se pa ženske res težje odločijo, težko je kombinirati družino in delo, mnoge ženske skrbijo še za starše in ob vsem tem biti vedno nasmejan in vse vedeti je res težko.""
Hotova je sicer izrazila nasprotovanje kvotam: ""Ženske smo absolutno enako sposobne kot moški, morale bi imeti enak dostop do vseh delov družbenega življenja. A ni tako. Ženske smo deležne izjemnih žaljivk, seksizma, ravno ta kampanja je pokazala, da kot družba nismo napredovali."" Izpostavila je ukvarjanje spletnih komentatorjev z videzom, ne vsebino, in poudarila težavo žaljivega govora. ""Začel se je v političnem prostoru in se prenesel v vse pore družbe. Lahko se ne strinjamo, ampak sporočilo lahko prenesemo argumentirano,"" je poudarila. Poudarila je tudi, da morajo moški pustiti nekaj prostora ženskam, predvsem pa jih dojemati kot enakovredne. ""Toliko seksizma, kot sem ga bila v parlamentu deležna v zadnjih letih, nisem bila še nikoli,"" je dodala.
Bregantova je dejala, da želi v politiko prinesti empatijo in enakovrednost odnosov.
Klakočar Zupančičeva pa je dejala, da si ni nikoli mislila, da bo pristala v politiki, ker je pri nas ""politika politikantstvo"" in ker se sovražni govor ""širi z vrha navzdol"": ""Ampak sem se odločila za politiko, ker so me nekatere stvari, ki so se dogajale v zadnjih dveh letih,  tako motile, da nisem mogla biti več tiho, čeprav sem bila zaradi tega tudi tarča groženj.""
Ob koncu so se predstavnice strank dotaknile tudi področja pravne države. Medtem ko je Jerajeva menila, da Slovenci malo zaupamo pravni državi, končno pa je dovoljeno tudi kritično govoriti o sodstvu, je nekdanja sodnica Klakočar Zupančičeva menila, da ima aktualna oblast izjemno slab odnos do sodstva, to pa se pred njim ne more braniti, ker ""ima zavezana usta"": ""Sodniki vedo, da bodo tarča javne diskreditacije. Pa veste, kaj to pomeni za sodnika, ki mora pred stranko vzbujati spoštovanje? Mi ne spoštujemo niti odločb ustavnega sodišča, krivimo ga celo za smrt ljudi, ker je ugotovilo neustavnost odlokov, ki so bili neustavni. Potem je pravna država v razsulu. In to moramo zgraditi.""
"
https://www.24ur.com/novice/tujina/srbski-nacionalist-seselj-se-umika-iz-politike.html,Srbski nacionalist Šešelj se umika iz politike,"Srbski nacionalist in obsojeni vojni zločinec Vojislav Šešelj je najavil umik iz politike. Šešelj je odstopil kot vodja Srbske radikalne stranke (SRS), potem ko je ta na parlamentarnih volitvah v nedeljo prejela le 2,2 odstotka glasov. V Srbiji so za vstop v parlament potrebni najmanj trije odstotki glasov.","""Ljudstvo me je dvakrat zavrnilo in razumel sem, da je čas za upokojitev,"" je Šešelj po navedbah srbskih medijev danes povedal v Beogradu. Njegov sin Aleksandar, ki opravlja funkcijo podpredsednika stranke, je dejal, da bodo organi stranke v naslednjih dneh odločili o nadaljnjem delovanju SRS.
Vojislav Šešelj je bil sicer po navedbah nemške tiskovne agencije dpa eden najizrazitejših vojnih hujskačev med vojno v nekdanji Jugoslaviji v devetdesetih letih prejšnjega stoletja. S svojo sovražno retoriko in konkretnimi pozivi je srbske vojake in paravojaške enote spodbujal k vojnim zločinom v napadenih državah.
Leta 2018 ga je Mednarodno sodišče za območje nekdanje Jugoslavije v Haagu obsodilo na deset let zapora zaradi napeljevanja k vojnim zločinom. Ker je bil med letoma 2003 in 2014 že v preiskovalnem zaporu, mu kazni ni bilo treba prestati.
Šešelj je bil s svojo stranko SRS sicer dolgo časa prisoten na srbski politični sceni. Njegov najpomembnejši politični varovanec in dolgoletna desna roka je bil sedanji srbski predsednik Aleksandar Vučić. Ta se je leta 2008 razšel s Šešljem in se pridružil Srbski napredni stranki (SNS), ki jo vodi še danes.
"
https://www.24ur.com/popin/film_tv/prihaja-nova-sezona-absurdne-humoristicne-serije-telenovela-patriot-tv.html,Prihaja nova sezona absurdne humoristične serije Têlenovela: Patriot TV,"Spomnimo: v prvi sezoni originalne serije VOYO Têlenovela: Superk***e smo skozi komične pripetljaje spremljali, kako je novo nastavljeni direktor Slavc (Bojan Emeršič) brez kakršnih koli televizijskih izkušenj ustvaril najbolj gledano slovensko telenovelo Superk***e, ki je postala superhit. Srce parajoča, usodna, hrepeneča in preobratov polna komična serija, parodija nastajanja televizijskih vsebin, je na humoren način odgovarjala na vprašanja, ki se po navadi postavljajo gledalcem. Kdo? Kaj? Zakaj? Kako?"," 
Skupini entuziastov s Slavcem na čelu, bivšim črpalkarjem in novo nastavljenim programskim direktorjem PRVAK TV, je uspelo nemogoče. Kljub konstantnemu metanju polen pod noge so ustvarili serijo Superk***e z neverjetno gledanostjo. Beseda o njihovem uspehu se je hitro razširila in razburkala medijski prostor in prav tukaj se prične zgodba novih politično motiviranih lastnikov s Cipra s preimenovanjem postaje PRVAK TV v  PATRIOT TV.
Novi lastniki, nove zgodbe, nova politika v drugi sezoni
Têlenovela: Patriot TV
Ekipa PATRIOT TV pričakuje prokuristko novih lastnikov s Cipra, atraktivno, ambiciozno in brezkompromisno medijsko menedžerko Svetlano, ki se želi dokazati in ustvariti informativni program po meri novih lastnikov in politike. Upodablja jo igralka črnogorskih korenin Marija Bergam. Ustaljeni ekipi se je pridružila z namenom, da spremeni televizijo v propagandni novičarski program in ustvari politično oddajo po meri politike. Slavca sprva vidi kot profesionalca, Dončiča med televizijci in utelešenje vseh sprememb, ki jih želi vpeljati, a kmalu tudi sama spozna resnico o Slavčevem uspehu in (ne)sposobnostih. Bivši igralci in ekipa Superk***e sedaj postanejo novinarji, ki se bodo ukvarjali z aktualnimi političnimi temami ... Vseeno pa bodo zraven brusili tudi svoje igralske sposobnosti v posebni seriji, ki obravnava slovensko zgodovino, snemano naskrivaj, a vzporedno s politično propagando.
Obogatena zvezdniška igralska zasedba
Že znani ekipi Bojanu Emeršiču, Branko Šturbeju, Juretu Henigmanu, Nini Ivanič, Ivu Banu, Gregorju Grudnu, Gaji Filač, Nejcu Cijanu Garlattiju, Vidi Cvar in Uli Furlan se v drugi sezoni pridružijo še Marija Bergam, Petja Labović, Zvezdana Mlakar, Niko Zagode, Desa Muck, Aljaž Tepina, Ana Urbanc, Tina Vrbnjak, Ajda Toman kot divja in izkušena voznica Slavca ter drugi.
"
https://www.24ur.com/novice/volitve/dvozivke-korupcija-toksicni-odnosi-bolniki-brez-oskrbe-kako-bi-stranke-izboljsale-delovanje-zdravstvenih-ustanov.html,"'Dvoživke', korupcija, toksični odnosi: Kako bi stranke izboljšale delovanje zdravstvenih ustanov?","Profesionalni nadzorniki, depolitizacija zdravstva, ciljno izobraževanje vodstvenih kadrov v zdravstvu, več kadrovskih štipendij, krepitev javnega zdravstva, več popoldanskega dela v zdravstvenih ustanovah, ukinitev dopolnilnega zdravstvenega zavarovanja, digitalizacija zdravstva, telemedicina, piramida za zdravo življenje, krepitev primarne ravni, ustanovitev agencije za nabave v zdravstvu, interes pacienta v središču ter fiksni in variabilni del plače in individualne pogodbe za vrhunske strokovnjake. To je le nekaj idej političnih strank pred parlamentarnimi volitvami – odgovarjale pa so na vprašanje, kako nameravajo bolje organizirati delovanje zdravstvenih ustanov, ki jih pestijo toksični odnosi in nezadovoljni zaposleni – ceno pa plačujejo pacienti.","

Delo v zdravstvu je za številne predane posameznike poslanstvo, delo opravljajo s skrbjo in veseljem, četudi je delovnih ur veliko, denarja pa pogosto premalo. Obstaja pa tudi veliko manj rožnata podoba slovenskega zdravstva. Tista, kjer slaba organizacija in toksični odnosi med zaposlenimi pomenijo slab izkoristek sredstev, nezadovoljno osebje in slabšo oskrbo pacientov oziroma marsikdaj ti ostanejo celo brez (ustrezne) oskrbe.
Slovensko zdravstvo tako že dlje časa pretresajo zgodbe, iz katerih je razvidno, da medsebojni odnosi med zaposlenimi nikakor niso rožnati. Jasno ali bolj med vrsticami padajo obtožbe o notranjih težavah zdravstvenih ustanov, ki so eden od pomembnih razlogov, da mladi zdravniki odhajajo v tujino, saj imajo tukaj občutek, da pod noge padajo polena, sistem pa deluje proti njim. Znani so tudi primeri odpovedi strokovnjakov zaradi slabih odnosov. Zaposleni, ki odhajajo, pogosto navajajo, da vodstvo ustanove, ki jo zapuščajo, ni znalo zagotoviti ustrezne organizacije dela, preprečiti kadrovske stiske, prisluhniti zaposlenim oziroma ni znalo krmariti med zahtevami dela in privilegiji nekaterih članov kolektiva.
Težava ni nova, se pa politika njenega reševanja praviloma na daleč izogiba, javnost pa zaposluje predvsem z vprašanjem, koliko denarja je še treba nameniti za zdravstvo, čeprav je tudi po tem sprememb, ki bi jih občutil pacient, malo. Zgolj denar namreč v takšnih ustanovah ni rešitev, saj se osrednja težava skriva še nekoliko globlje: v slabem vodenju in slabo postavljenem sistemu, katerega težava je tudi, da se na izzive ne odzove, dokler ni (pre)pozno.
Bo v prihodnjem mandatu kaj drugače?
Gibanje Svoboda napoveduje profesionalne nadzornike: 'Želimo depolitizirati celoten zdravstveni sistem'
""Velik del težav našega zdravstvenega sistema izhaja iz njegove trenutne organiziranosti in upravljanja. Nejasna ločitev med javnimi (državnimi in občinskimi) izvajalci ter zasebno prakso močno načenja transparentnost celotnega zdravstvenega sistema,"" ocenjujejo v stranki Roberta Goloba. Napovedujejo učinkovitejšo porabo sredstev, racionalizacijo poslovanja, boljšo organizacijo oziroma reorganizacijo zdravstvenih zavodov in učinkovitejšo izrabe obstoječih kapacitet z ustrezno stimulacijo vseh zaposlenih: ""Pri ukrepih bomo izhajali tudi iz nedavnih ugotovitev Računskega sodišča o učinkovitosti ureditve javne službe.""
Zagotavljajo, da bodo na vodilna mesta v zdravstvu imenovali ugledne strokovnjake: ""Spremenili bomo sedanjo nadzorno vlogo svetov zavodov in skladno z najvišjimi standardi korporativnega upravljanja njihovo funkcijo nadomestili z nadzornimi sveti s profesionalnimi nadzorniki. S tem želimo depolitizirati celoten zdravstveni sistem. Vsakodnevno politiko je potrebno umakniti iz mehanizmov vodenja zdravstvenega sistema.""
Izpostavljajo tudi kadrovske težave slovenskega zdravstva: ""Veliko zaposlenih za svoje delo v zdravstveni mreži ne prejme pravičnega plačila. Nekateri to kompenzirajo z delom v zasebnih organizacijah ali nepregledno množico različnih dodatkov.  Sistem je posledično vse manj transparenten in vse bolj neučinkovit, kar znižuje zaupanje javnosti in vseh ostalih relevantnih deležnikov v celotno javno zdravstvo. Reševanje kadrovske problematike je zato med pomembnejšimi javnozdravstvenimi prioritetami. Med pomembnimi ukrepi vidimo tudi bolj sistematično ureditev položaja zaposlenih v zdravstveni negi, ki so pomemben, a pogosto spregledan kader v našem zdravstvenem sistemu. Trenutno prav ta kader zaradi slabih pogojev dela in plačila pospešeno odhaja v tujino, kar lahko že na krajši rok močno oteži delovanje celotnega zdravstvenega sistema. V Gibanju Svoboda menimo, da slovenski zdravstveni sistem nujno potrebuje drugačno kadrovsko politiko. Velik neizkoriščeni potencial vidimo v kadrovskem štipendiranju zdravstvenega kadra, ki bi posebno na srednjih šolah spodbudila večje zanimanje za različne zdravstvene programe.""
Levica nasprotuje vodenju zdravstvenih ustanov kot podjetij: 'Zasebno zdravstvo je potrebno popolnoma ločiti od javnega'
Pri Levici menijo, da je stanje v javnih zdravstvenih zavodih potrebno ocenjevati objektivno: ""Drži, da standardi padajo, da se nedostopnost povečuje, da kadra vse bolj primanjkuje in da je vse bolj izčrpan. A razlogi za to ne ležijo toliko v vodenju samih ustanov kot v dejstvu, da se v zadnjem času aktivno vzpostavlja paralelni privatiziran sistem zdravstvenega varstva."" Po njihovem torej najhujše udarce javnemu sistemu zadaja nelojalna konkurenca zasebnikov: ""Namesto da bi tako t. i. zdravniki dvoživke delo opravili v javnih zavodih, prek s.p. delo opravljajo pri zasebnikih in tako aktivno podaljšujejo čakalne vrste.""
Skrbi jih tudi stanje v zdravstveni negi – zaradi, kot pravijo, mizernih plač in dejstva, da se po vseh zavezah in obljubah še vedno niso sprejeli standardi in normativi v zdravstveni negi.
Javno zdravstvo se mora izvajati neprofitno, morebitni presežki sredstev pa morajo ostajati v sistemu, poudarjajo: ""Privatizacija in odsotnost načrtovanja zdravstvene politike sta pripeljala do točke, ko je vse več ljudi brez osebnega zdravnika, kjer se na posege čaka predolgo in kjer so kršene zakonske in ustavne določbe o pravici do zdravja. Zasebno zdravstvo je potrebno popolnoma ločiti od javnega in javnih sredstev, javni sistem pa okrepiti z dodatnimi proračunskim sredstvi. Obenem je potrebno zagotoviti izdatno proračunsko financiranje primarne ravni zdravstva.""
 V zvezi z idejami o menedžerski revoluciji in spremembami v vodenju zdravstvenih zavodov navajajo, da izkušnje iz tujine (Velika Britanija, Roy Griffiths) kažejo, da je t. i. The New Public Management Approach izredno škodljiv za javne zdravstvene sisteme: ""Stroški za administracijo so v ustanovah NHS narasli iz pet odstotkov na 12 odstotkov, povečal se je prenos storitev na zunanje izvajalce. Tako imenovane neklinične zaposlitve – čiščenje, pranje, vzdrževanje in varnost so predali zunanjim izvajalcem. Število zaposlenih v teh dejavnostih je posledično močno upadlo, in sicer iz 260.000 leta 1981 na 157.000 leta 1990. Cilj je bil dosežen in bolnišnice so varčevale, cena pa je bila visoka. Študija o prenosu dela na zunanje izvajalce v NHS je leta 2001 pokazala, da so ti zunanji delavci v NHS v Londonu prejemali manj kot pet funtov na uro, prav tako pa so se jim skrčile druge pravice, kot so dopust in pokojnine. Obenem so standardi čistoče v bolnišnicah upadli, močno poslabšala pa se je tudi kakovost bolnišnične hrane. Kar 10 odstotkov resno bolnih pacientov je bilo v času bivanja v bolnišnici podhranjenih. V Levici zato opozarjamo, da bolnišnic nikakor ne smemo voditi kot podjetij (saj tudi gasilcev in Policije ne vodimo tako). Cilj ne sme biti varčevanje, temveč zadovoljevanje zdravstvenih potreb ljudi. Gre za vprašanje družbenih in političnih prioritet.""
LMŠ moti popoldansko samevanje zdravstvenih ustanov: 'Z drugačno organizacijo bodo čakalne dobe krajše'
""Notranja organiziranost je sicer v rokah direktorja posameznega zavoda, ki mora poskrbeti, da odnosi med zaposlenimi ne vplivajo na njihovo delo. Poskrbeti pa mora, in to je naše pričakovanje, tudi za drugačno organizacijo dela, da ordinacije in operacijske dvorane v popoldanskem času ne bodo samevale, pač pa da bo zdravstvena oskrba ljudem dostopna tudi popoldne – danes pogosto ni,"" pravijo v stranki Marjana Šarca.
Razlog za to je po njihovem, zlasti v bolnišnicah, zasedenost precejšnjega števila zdravnikov s popoldanskim delom pri zasebnikih: ""Z drugačno organizacijo bo tudi javno zdravstvo popoldne učinkovitejše, čakalne dobe pa krajše.""
Vseeno pa menijo, da je ne glede na izzive, ki jih ima javno zdravstvo, edina prava pot ohranjanje in krepitev javnega zdravstva ter ukinitev dopolnilnega zdravstvenega zavarovanja: ""Zdravstvene storitve, ki jih izvajalci ne morejo izvesti, se zagotovijo z nacionalnim razpisom po t. i. kaskadnem sistemu, pri čemer se upošteva vrstni red: javni zdravstveni zavodi, koncesionarji, zasebniki. Za to se zagotovijo oziroma razporedijo razpoložljiva finančna sredstva.""
NSi upe polaga v digitalizacijo zdravstva: 'Zdravstvene zavode je treba preoblikovati tako, da delujejo neprofitno, a po načelih gospodarskih družb'
V NSi pravijo, da v okviru celovite prenove zdravstvenega sistema na področju kadra predvidevamo možnost nagrajevanja zaposlenih po rezultatih dela, pri čemer je nujna jasna določitev standardov in normativov.
""Pomemben korak naprej bo pomenila tudi dejanska digitalizacija zdravstva, ki bo zaposlenim v zdravstvu z administrativno razbremenitvijo prinesla več časa za delo z bolniki. V okviru digitalizacije menimo, da je treba uvesti enoten podporni informacijski sistem, standardiziran sistem zbiranja zdravstvenih podatkov, vključiti telemedicino ter uvesti e-osebni zdravstveni karton in e-zdravstvene izvide,"" poudarjajo.
Kot pravijo, verjamejo, da bo to pomembno vplivalo na boljšo organiziranost in razbremenitev zdravstvenih kadrov: ""Kar bo posledično vplivalo tudi na boljše odnose v ekipah.""
""Obenem je treba zdravstvene zavode preoblikovati tako, da delujejo neprofitno, a po načelih gospodarskih družb,"" še poudarjajo.
Povežimo Slovenijo stavi na piramido za zdravo življenje: 'Krepitev primarne ravni in stimulativen, inovativen način dela med kroženjem'
""Imamo najboljše zdravnike in medicinsko osebje,"" so prepričani v Povežimo Slovenijo. Zagotavljajo, da so glede zdravstva pripravili dober načrt: ""Gradnjo piramide, ki bo državljanu omogočala čimbolj zdravo in čilo življenje. Temeljni gradnik bo oskrba na domu, ker vsi radi čim dlje živimo doma, tudi zadnje dni želimo preživeti z našimi domačimi. Tu ima vlogo telemedicina, vrstniška pomoč, NVO, zdravstvena oskrba na domu.""
Ko gre za sam zdravstveni sistem, pa napovedujejo: ""Krepitev primarne ravni s povišanim vpisom na medicino in stimulativnim, inovativnim načinom dela med kroženjem.""
Veliko potencialov imamo pri informatizaciji, so prepričani: ""S tem bomo dosegli boljšo organizacijo dela, dolgoročno kadrovsko načrtovanje ter transparentnost poslovanja in plačevanja.""
SAB zagotavlja, da ne bodo dovolili, da zdravstveni sistem preide v zasebne roke: 'Predlagamo ustanovitev Agencije za nabave v zdravstvu'
Moderno javno zdravstvo je ena od naših prioritet, zagotavljajo v SAB: ""Nikoli ne bomo dovolili, da zdravstveni sistem preide v privatne roke, saj bi to pomenilo razgradnjo kakovosti in dostopnosti trenutnega sistema.""
""Mnoge stvari na tem področju so skozi leta preveč mirovale, neurejene in nedopustne problematike, kot je na primer dolgotrajna oskrba, pa so se kopičile in poglabljale. Tako je treba na eni strani najprej počistiti okostnjake iz omar, na drugi pa se spoprijeti z novimi izzivi, ki vznikajo vsak dan,"" ocenjujejo v stranki, ki jo vodi Alenka Bratušek.
Velik problem je še vedno korupcija v zdravstvu, izpostavljajo: ""V SAB predlagamo, da centraliziramo nabave v zdravstvu, da ustanovimo agencijo za nabave v zdravstvu – in na ta način poenotimo in znižamo nabavne cene, kar pomeni, da bo več denarja ostalo za storitve in bomo lahko skrajšali čakalne vrste.""
Dotaknili so se tudi tako imenovanih zdravnikov dvoživk: ""Treba je urediti in jasno postaviti pravila za delo zdravnikov.""
SD želi, da je glavno vodilo interes pacienta: 'Prekiniti želimo trend poseganja v strokovno avtonomijo'
""Socialni demokrati nameravamo poseči v sisteme notranje organiziranosti zdravstva s tem, da prekinemo trend poseganja v strokovno avtonomijo in presojo,"" pravijo v stranki, ki jo vodi Tanja Fajon.
""Smiselna notranja organiziranost zdravstvenih ustanov, ohranjanje dobrih kolegialnih odnosov, odločanje o napredovanjih na podlagi sposobnosti in ne politične pripadnosti – vse to mora biti odločeno na podlagi neodvisne in strokovne presoje,"" poudarjajo.
""Glavno vodilo pa mora biti interes pacienta,"" še dodajajo.
SDS poudarja pomen stimulacije za kakovostno delo: 'Pristopili bomo k ciljnemu izobraževanju vodstvenih kadrov v zdravstvu'
""Za zaposlene v zdravstveni negi je Vlada RS zagotovila sredstva za dvig plač,"" poudarjajo v stranki, ki jo vodi premier Janez Janša. ""Zaposleni v zdravstvenih zavodih morajo biti stimulirani za kakovostno delo, obenem pa nagrajeni za opravljen obseg dela,"" poudarjajo.
""Pristopili bomo k ciljnemu izobraževanju vodstvenih kadrov v zdravstvu, potrebno bo tudi usposabljanje članov nadzornih svetov za vodenje in upravljanje zdravstvenih ustanov, ki imajo v članicah Evropske unije status gospodarskih družb splošnega pomena,"" napovedujejo.
""Ustanove bodo vodili zdravstveni menedžerji, ki bodo odgovorni nadzornemu svetu. Vodstva ustanov bodo avtonomna tako glede vodenja ustanov kot nagrajevanja zaposlenih. Uvedli bomo nagrajevanje zaposlenih po učinkovitosti in kakovosti opravljenega dela z uvedbo fiksnega in variabilnega dela plače,"" še poudarjajo in dodajajo, da bodo omogočili sklepanje individualnih pogodb za vrhunske strokovnjake.
Najbolj pomembno je zaupanje v vodstvo
Težava sicer ni izrazito slovenska, izzive zdravstvenih sistemov najdemo po vsem svetu. Zanimiv je denimo primer Avstralije, kjer je leta 2020 raziskava med več kot 1000 mlajšimi zdravniki pokazala, da je velika večina v svoji praksi naredila napake zaradi izčrpanosti in izgorelosti, ki sta jo povzročila prevelika obremenitev in neustrezno kadrovanje. Anketiranci so povedali, da so na to opozorili tudi svoje delodajalce, ki pa so jih odpravili, ne da bi ukrepali. 
Raziskava, v kateri je sodelovalo skoraj 10.000 zdravnikov, ki se usposabljajo, pa je pokazala, da je bil vsak tretji v zadnjih 12 mesecih priča ali tarča toksičnega vedenja na delovnem mestu. Tudi pri nas mladi zdravniki redno opozarjajo na težave, s katerimi se srečajo na začetku svoje poti in številne so vezane prav na toksične odnose.
V sektorju, ki se osredotoča na skrb in ohranjanje življenja ter spodbujanje dobrega fizičnega in duševnega počutja, je takšno stanje več kot zaskrbljujoče. 
Strupena kultura delovnega mesta povzroča resen in stalen stres, posledice pa običajno preidejo tudi na druga področja življenja, kar pogosto negativno vpliva na odnose, zdravje in samozavest ljudi. Vpliva tudi na kakovost dela, ki bi morala biti ravno v zdravstvu najvišja. Tudi zato bi morala biti organizacijska ureditev zdravstva in odnosov v njem zelo visoko na lestvici prioritet politike.
V Avstraliji so sestavili nekaj priporočil, med drugim so izpostavili, kako pomembno je, da v ustanovi vlada kultura odgovornosti in da je komunikacija kulturna, odprta, pogosta, vključuje povratne informacije in ljudem omogoča, da so slišani. In še glavna sestavina: pomembno je, da učinkovito vodstvo ustanove uživa zaupanje. 

"
https://www.24ur.com/novice/volitve/stranke-o-tem-kako-bi-ravnale-ob-novi-epidemiji-in-katere-ukrepe-bi-sprejele.html,Kako bi stranke ravnale ob potencialni novi epidemiji?,"Posledice epidemije covida-19, ki je razdelila družbo in razgalila težave, ki se v zdravstvu kopičijo že leta, bomo odpravljali še dolgo. Preden se 24. aprila podamo na volišča, pa se marsikomu postavlja vprašanje, kako se bo z morebitnimi ponovnimi izzivi na tem področju soočala prihodnja vlada. Zato smo stranke vprašali, kako bi upravljale potencialno novo epidemijo ter kako bodo prispevale k vračanju zaupanja v cepiva in uradno medicino. ","
V Sloveniji je bila epidemija nove koronavirusne bolezni uradno razglašena 12. marca 2020, naslednji dan je oblast prevzela vlada Janeza Janše in pričela sprejemati nove ukrepe za zajezitev epidemije, ki so drastično omejili javno življenje v državi. Preklic epidemije smo najprej dočakali 31. maja 2020, 18. oktobra 2020 je bila znova razglašena, 15. junija 2021 pa jo je vlada spet uradno preklicala. 
Novembra lani se je v Južni Afriki pojavila nova različica koronavirusa, ki jo je Svetovna zdravstvena organizacija poimenovala omikron in jo označila za skrb vzbujajočo, saj se je zaradi nenavadno velikega števila mutacij hitro širila. K sreči se je izkazalo, da povzroča manj možnosti za hudo obliko bolezni. Epidemija je začela upadati in – kar je najpomembnejše – v Sloveniji se je ob vse višji stopnji prekuženosti in precepljenosti zmanjšalo število hospitalizacij. Slovenija se med 27 državami EU po deležu polno cepljenih prebivalcev, ki znaša 57,9 odstotka, uvršča na 23. mesto. Za njo se uvrščajo le štiri države: Hrvaška, Romunija, Bolgarija in Slovaška. 
Polemike o cepljenju in različno sprejemanje vladnih ukrepov so v družbi povzročili razkol in številne socialne stiske, poleg tega je epidemija razgalila še težave, ki se v zdravstvu kopičijo že leta. Ne le, da so ustavili izvajanje številnih programov, zaradi česar je diagnozo in nujno zdravljenje marsikateri bolnik dobil prepozno, oblikovati so se morali novi covidni oddelki, ki so potrebovali dodatne zdravniško-sestrske time. Pomanjkanje kadra, predvsem medicinskih sester, pa je rak rana slovenskega zdravstva, na katero opozarjamo že vsaj desetletje.
Jasno je, da bomo posledice epidemije odpravljali še dolgo, preden se 24. aprila podamo na volišča, pa se marsikomu postavlja vprašanje, kako se bo z morebitnimi ponovnimi izzivi na tem področju soočala prihodnja vlada. Minister za zdravje Janez Poklukar je pred dnevi napovedal, da bo predlog programa cepljenja za leto 2022 v sprejemanje prepustil ministru v prihodnjemu mandatu vlade. 
Zato smo stranke, ki jim zadnje javnomnenjske raziskave na prihajajočih parlamentarnih volitvah kažejo najbolje, vprašali, kako bi upravljale potencialno novo epidemijo in katere ukrepe bi sprejele, pa tudi kako bodo prispevale k vračanju zaupanja v cepiva in uradno medicino, potem ko so ga še dodatno zamajale (globalne) politične odločitve v zadnjih dveh letih.
Gibanje Svoboda: Zdravljenje covidnih bolnikov bo umeščeno v obstoječi zdravstveni sistem 
Iz Gibanja Svoboda pa so sporočili, da je osnovni pogoj za učinkovito upravljanje epidemije povečanje zaupanja ljudi v oblastne strukture. ""V Gibanju Svoboda bomo zastavili drugačno, regionalno usklajeno strategijo obravnave covidnih bolnikov, tako da bo zdravljenje umeščeno v obstoječi zdravstveni sistem – s tem bomo dosegli enakovredno obravnavo vseh pacientov in poskrbeli za nemoteno delovanje preostalega dela zdravstvenega sistema. Utrdili bomo pozitivno komunikacijo in oblikovali drugačno krovno krizno multidisciplinarno strokovno skupino. Da bi se dvignilo zaupanje v cepiva, bomo povečali ozaveščenost prebivalcev in izboljšali njihovo zdravstveno pismenost,"" so našteli.
Napovedali so še, da bodo podprli novelo zakona o nalezljivih boleznih (ZNB), ki jo je pripravila civilna družba ob sodelovanju s stroko. ""Sprememba ZNB ne sme temeljiti samo na popravkih in predlogih pravne stroke, ampak ga mora formirati multidisciplinarna skupina. Vsi preventivni ukrepi in potreba po cepljenju zoper širjenje okužbe bodo morali biti podprti z znanstvenimi dokazi, ustrezno časovno omejeni ter prilagojeni resnosti epidemiološke situacije in klinične slike nalezljive bolezni. Zato bomo za osnovo vzeli zakon, ki ga je že pripravila Pravna mreža v sodelovanju s stroko.""
Levica: Naše stališče glede obveznega ali prostovoljnega cepljenja ni enoznačno
Tako kot poznamo različne nalezljive bolezni, so tudi odzivi na epidemije, omejitveni ukrepi in cepljenje specifični. Zato je na vprašanje nemogoče odgovoriti enoznačno, so izpostavili v Levici. ""Obenem pa obstajajo jasne smernice, kateri so minimalni in nujni pogoji za obvladovanje epidemij. Omejitveni ukrepi morajo temeljiti na znanstvenih dejstvih in podatkih, njihov namen pa mora biti varovanje zdravja in življenj ljudi. Veljati morajo za vse enako in komunicirani morajo biti na ustrezen način, saj se v nasprotnem primeru sesuje zaupanje splošne javnosti (to se je zgodilo v Sloveniji).""
Poudarili so, da je cepljenje najučinkovitejši in najcenejši javnozdravstveni ukrep proti nalezljivim boleznim. ""S cepljenjem smo kot družba uspešno premagali nalezljive bolezni, ki so v človeški zgodovini povzročile številne smrti in hude zdravstvene posledice. Zato je skrb vzbujajoč podatek NIJZ, da se precepljenost predšolskih otrok v Sloveniji znižuje. Precepljenost otrok proti ošpicam, mumpsu in rdečkam pada. Posledice omenjenih nalezljivih bolezni so lahko zelo hude. Od ošpic lahko oslepimo, pride lahko do motenj gibanja in govora ter do smrti. Ta pri otrocih po navadi sledi hudi pljučnici, ki se razvije zaradi bolezni. Mumps lahko privede do izgube sluha, možganskih okvar in neplodnosti. Rdečke so še posebej nevarna bolezen, ki se pri nosečih ženskah v 90 odstotkih primerov prenese na plod in ki po svetu še dandanes povzroči 700 tisoč smrti letno. Tudi druge posledice bolezni so težke: gluhost, okvare oči, prirojene srčne bolezni, duševna zaostalost. Specifičnega zdravljenja za rdečke ni,"" so našteli.
Zato v Levici podpirajo obvezno cepljenje v primerih, ko lahko nastanejo nepopravljive posledice za javno zdravje. Ob vsem tem pa opozarjajo, da je velika pomanjkljivost dejstvo, da cepiva niso javno dobro in niso dostopna vsem, temveč so ""patentirani produkti in zaščiteno blago v rokah globalnih korporacij"". ""Te so na čelu večtisočmilijardne globalne industrije, ki zasleduje predvsem profit. Tako tudi cepiva proti covidu-19 v državah globalne periferije še vedno niso dostopna vsem. Zato se zavzemamo za odpravo patentov in pravic do intelektualne lastnine – vsaj pri proizvodih, ki so namenjeni zagotavljanju javnega zdravja – in za javno lastništvo farmacevtskih podjetij. To bi pomenilo, da bi tudi proizvajalci sledili cilju zagotavljanja zdravja ljudi, ne pa profitu.""
Glede na to, da se za razvoj in tudi za nakup cepiv namenja ogromno javnih sredstev, ni razloga, da bi profit uhajal v zasebne roke, še pravijo v Levici. ""Naše stališče glede obveznega ali prostovoljnega cepljenja ni enoznačno. Dejstvo je, da je pri strokovnih vprašanjih treba zaupati znanosti in da je treba za zagotavljanje javnega zdravja tehtati med koristmi in tveganji. Zaupanje javnosti v omejitvene ukrepe je ključno za to, da ti ukrepi delujejo.""
LMŠ: Treba bo vzpostaviti zaupanje ter odpraviti nestrpnost med cepljenimi in necepljenimi 
Zaupanje v upravljanje epidemije izvira iz zaupanja v upravljavce epidemije. To pa je povezano z ustreznim komuniciranjem tako politike kot stroke, poudarjajo v LMŠ. ""Glede na komunikacijo, s katero je vlada dve leti pogosto žaljivo naslavljala ljudi in jih obravnavala kot nasprotnike namesto kot zaveznike, bo najprej treba vzpostaviti zaupanje, odpraviti nestrpnost med cepljenimi in necepljenimi ter vrniti strpno in spoštljivo sobivanje.""
Upravljanje epidemije je tudi vodenje z zgledom, s tem pa je povezan tudi odnos do cepljenja, so prepričani. ""Zaupanje se bo povrnilo, ko bo stroka ukrepe znala in zmogla predstaviti tako, da jih bodo ljudje razumeli, ter sama dajala zgled pri njihovem izvajanju. Pričakovati je, da bo imel določen delež ljudi vedno drugačne poglede na cepljenje ali širil dvome o uradni medicini, zato je tukaj ključnega pomena, da tako politika kot stroka znata in zmoreta razložiti, zakaj je nek ukrep nujen in kakšen bo njegov učinek.""
NSi: Potrebno bo ustrezno komuniciranje z javnostjo
V NSi opozarjajo, da mora upravljanje epidemije v vsakem primeru potekati v tesnem sodelovanju s stroko. ""Ob morebitni novi epidemiji bi bilo treba posebej skrbeti za ustrezno komuniciranje z javnostjo. Ob epidemiji covida-19 namreč ni bilo vedno ustrezno,"" priznavajo. 
V splošnem je Slovenija po ocenah mednarodnih organizacij primerno ravnala ob epidemiji, največja težava pa je bilo pomanjkanje zaupanja ljudi v cepljenje, kar je po mnenju NSi verjetno skupek več dejavnikov – splošnega stanja v družbi, političnih napetosti, delitev, napak v komuniciranju na več ravneh in premajhne podpore medijev vladnim ukrepov, svoje pa je odigrala splošna nenaklonjenost Slovencev cepljenju, tudi ko gre za druge bolezni.
Povežimo Slovenijo: Ključno je celovito, hitro in učinkovito komuniciranje 
Iz gibanja Povežimo Slovenijo, ki ga sestavljajo stranke Konkretno, Zeleni Slovenije, SLS, NLS in Nova socialdemokracija, so sporočili, da nas je sedanja epidemija naučila, da je ključno celovito, hitro in učinkovito komuniciranje glede sprejetih ukrepov ter možnih nadaljnjih korakov, tako da državljani razumejo situacijo. 
""Poleg tega nas je naučilo, kako pomemben je potencial javnega zdravstva. Ena od največjih težav je bilo učinkovito delovanje podsistemov, zaradi česar je treba več pozornosti nameniti evalvaciji in izvedbi vaj obstoječih načrtov delovanja ob krizah,"" so prepričani.
SAB: Morebitno obvezno testiranje bo ostalo brezplačno 
Iz SAB so sporočili, da bodo v vse strokovne organe vodenja epidemije (NIJZ, svetovalna skupina vlade) vrnili najboljše strokovnjake in vzpostavili strokovno skupino za komuniciranje poteka epidemije in obveščanje javnosti. 
""Za osnovno pomoč pri ravnanju z bolniki, obolelimi za covidom-19, bomo izšolali večje število vojakov. (Morebitno) obvezno testiranje bo ostalo brezplačno za vse in standard, s katerim bomo preprečevali širjenje bolezni in okužene izločali iz sistema. Neposredno pri dobaviteljih bomo zagotovili dovolj zaloge in kvalitetnih materialov (maske, razkužila, testi, respiratorji itd.) za celotno Slovenijo,"" so našteli in zagotovili, da bodo ukrepe uveljavljali z zakonom in skladno z ustavo. ""Ukrepi bodo napovedani, logični in brez vsakodnevnih sprememb. Državljanov ne bomo ločevali na prvorazredne in drugorazredne. Na vladni spletni strani bodo vsi podatki o epidemiji, za katere sedaj skrbi civilna družba,"" so še dodali.
SD: Nagovarjanje ljudi spoštljivo in brez groženj 
Socialni demokrati so sporočili, da bi se pri upravljanju epidemije naslonili na epidemiološko stroko. Krepili bi zaupanje v javne institucije in znanost, skrbeli bi za kulturo dialoga in sodelovanja ter za vodenje z zgledom. ""Ljudi bi nagovarjali spoštljivo in brez groženj. Epidemije ne bi izkoriščali za spreminjanje vrednot in ustroja slovenske družbe. Ob utemeljenih sumih korupcije pri nabavi medicinske opreme bi sprožili ustrezne postopke pred organi pregona. Z vsem navedenim bi krepili zaupanje ljudi v odločitve in ukrepe vlade, ki bi temeljili na priporočilih epidemiologov,"" so pojasnili.
Primarni sredstvi za upravljanje potencialne nove epidemije sta po njihovem mnenju opolnomočenje stroke in njej komplementaren pristop politike. ""Premišljena strategija komuniciranja, ki državljane obravnava kot odgovorne posameznike, je nujna za krepitev zaupanja v cepiva. Državljanom moramo prenesti informacije na učinkovit in spoštljiv način, in ne z ukazi.""
SDS: Dosledno izvajanje samozaščitnih ukrepov
V SDS opozarjajo, da je pomembno dosledno izvajanje samozaščitnih ukrepov. Eden od pomembnejših ukrepov za zajezitev epidemije je tudi hitro testiranje na nalezljivo bolezen. Cepljenje pa je najučinkovitejši ukrep za zaščito pred boleznijo. ""Ljudje, ki so okuženi, naj ostanejo doma in ne hodijo med ljudi. Najpomembnejša sta samoizolacija in to, da ljudje vedo, kdaj poiskati pomoč, in po predhodnem telefonskem dogovoru obiščejo zdravnika. Delavci, ki lahko izvajajo delo na daljavo, naj delajo od doma,"" so našteli nekaj pomembnejših ukrepov, ki bi jih uvedli pri potencialni novi epidemiji
Pomembna je predvsem sorazmernost ukrepov, so še opozorili. ""Ne moremo mimo dejstva, da je sodobna medicina v zadnjem stoletju s cepljenjem premagala in izkoreninila vrsto nalezljivih bolezni (davica, tetanus, oslovski kašelj, TBC, črne koze), ko je bila precepljenost prebivalstva v nekem okolju dovolj visoka. Ljudem moramo z izobraževanjem vrniti zaupanje v znanost in znanstvenike ter jih opolnomočiti, da bodo kritični do raznoraznih objav kvazistrokovnjakov v družbenih medijih. Področje nalezljivih bolezni predstavlja velik izziv za NIJZ, ki je pristojen za cepljenje in ozaveščanje ljudi,"" so še dodali. 
 
Zaprt novozelandski ali sproščen švedski pristop?
Medtem ko je bilo sprejemanje ukrepov za preprečevanje širjenja okužbe z novim koronavirusom v Evropski uniji bolj ali manj enotno – Slovenija se je pri tem ves čas zgledovala po Avstriji in Nemčiji – pa sta diametralno nasproten pristop izbrali Švedska in Nova Zelandija. 
Novozelandski odziv na epidemijo je bil po večini opravljenih raziskav eden najuspešnejših na svetu. Otoška država, ki je takoj zaprla meje in se popolnoma izolirala od preostalega sveta, je s svojim hermetično zaprtim sistemom uspešno krmarila prvih 18 mesecev pandemije, dokler niso cepiva postala dostopna vsem, to pa je privedlo do zelo nizke stopnje umrljivosti zaradi covida-19. Pričakovana življenjska doba se je v tem obdobju celo podaljšala. Zaščita javnega zdravja je pomenila tudi zaščito gospodarstva, kar je povzročilo relativno hitro gospodarsko rast in nizko brezposelnost. 
Premierka Jacinda Ardern si je zaradi hitrega ukrepanja – zaradi enega samega primera okužbe je na primer za tri dni povsem ustavila javno življenje – prislužila številne kritike, pa tudi pohvale. Medtem ko so jo številni kritizirali, da je njena vizija o nič primerih covida-19 povsem neuresničljiva, so ankete pokazale, da ima njen pristop doma veliko podporo – po anketi portala Spinoff je kar 80 odstotkov sodelujočih odziv vlade na epidemijo ocenilo kot dober, skoraj 60 odstotkov pa kot odličen. 
Švedska je v boju z novim koronavirusom ubrala povsem drugačno taktiko – namesto popolne ustavitve javnega življenja je izbrala mehkejši, bolj odprt pristop. Bilo je sicer nekaj zakonskih ukrepov, večinoma pa so oblasti izdajale le priporočila, ki so jim Švedi preprosto sledili. Restavracije, bari in trgovine so ostali odprti, otroci, mlajši od 16 let so ves čas hodili v šolo, nošenje zaščitnih mask ni bilo obvezno, sčasoma je postalo priporočljivo v zdravstvenih ustanovah in domovih za ostarele. A čeprav je država dlje časa veljala za nekakšno oazo normalnega življenja, je bila pozneje kritizirana, da se njena tvegana strategija ustvarjanja čredne imunosti ni obnesla. 
Študija, objavljena v reviji Humanities & Social Sciences Communications, je po poročanju ABC News pokazala, da je imela Švedska posledično višjo stopnjo smrtnosti zaradi covida-19 kot njene okoliške nordijske države. ""Švedski odziv na pandemijo je bil edinstven in zaznamoval ga je moralno, etično in znanstveno vprašljiv pristop, ki je posledica strukturnih problemov v družbi,"" je zapisala ekipa avtorjev iz Švedske, Belgije, Norveške in ZDA. ""Večji poudarek so dali zaščiti svojega 'imidža' kot pa reševanju in zaščiti življenj,"" so ocenili. Po podatkih spletne strani Our World in Data je Švedska konec decembra 2020 v povprečju zabeležila 44 smrti zaradi covida-19 na milijon prebivalcev. Danska je zabeležila pet smrti na milijon prebivalcev, Norveška 0,5, Finska pa 0,3. Januarja letos, ko je v svetu že prevladovala različica omikron, je šlo Švedski že bolje in je zabeležila pet smrti na milijon prebivalcev. 
Kaj smo se naučili v dveh letih epidemije? 
Glede na uspešne rezultate Nove Zelandije so pri britanskem Guardianu izpostavili stvari, ki so se izkazale za učinkovite in bi lahko v prihodnje koristile ostalim državam, če bi se jih držale tudi one. 
Načela. V času pandemije je novozelandska vlada ves čas poudarjala, da so ukrepi, ki jih sprejemajo, osredotočeni predvsem na varovanje javnega zdravja. To izhodišče so krepili s ključnimi načeli: vodstvom, ki je upoštevalo mnenje stroke, poudarkom na pravičnosti in partnerstvu z Maori, previdnostjo v negotovih situacijah ter težnjo k ustvarjanju primernih razmer za zdravstveno varstvo v prihodnosti. 
Učinkovita komunikacija in pravilna interpretacija grožnje. Pandemije same po sebi predstavljajo grožnjo celotni populaciji, obnašanje posameznikov pa ima velik vpliv na druge ljudi. Odnos v smislu ""Naučiti se bomo morali živeti s tem"" je sicer sprejemljiv pri različici omikron, a je problematičen in ustvarja pritisk na ranljive skupine. Namesto tega moramo stremeti k spodbujanju kolektivne zdravstvene varnosti, kolektivnemu ukrepanju in krepitvi vloge pristojnih. 
Transparentnost in politični konsenz. V začetni fazi epidemije so si države prizadevale doseči vsestranski dogovor o soočanju z epidemijo. Taki dogovori so večinoma propadli, odzivi so postajali vse bolj politični in so vodili v slabe odločitve, kot je npr. prezgodnja odprava nekaterih zaščitnih ukrepov. Politiki morajo zato znova preučiti mehanizme, s katerimi si prizadevajo za transparentnost in politični konsenz. 
Zdravstvena infrastruktura. Pandemija je vrsto javnozdravstvenih težav razgalila tudi na Novi Zelandiji, kot sta bila katastrofalni izbruh kontaminirane pitne vode v Havelock Northu in epidemija ošpic. Te težave gre deloma pripisati razdrobljenosti javne zdravstvene infrastrukture. Pomanjkljivosti, ki jih je še dodatno osvetlila epidemija, se da odpraviti z reformo ali nadgradnjo zdravstvenega sistema. Pomembno je, da so učinkovite zdravstvene storitve dostopne vsem. 
Učinkovita orodja za obvladovanje epidemije. Odziv na pandemijo je od držav zahteval, da čim hitreje razvijejo orodja za obvladovanje te grožnje. Na Novi Zelandiji so ta med drugim vključevala razvoj nacionalnega sistema za upravljanje meja in karanten, nacionalni register cepljenja, sistem za upravljanje posameznikov s covidom-19  in njihovih stikov ter sprejemanje pravil glede ohranjanja medosebne razdalje in uporabe zaščitnih mask. 
Ustrezne razmere v zaprtih prostorih. Po pandemiji si bomo zagotovo zapomnili, kako pomembno je pri preprečevanju prenosa okužb dihal prezračevanje. To zavedanje je okrepilo uporabo zaščitnih mask in zagotavljanje prezračevanja zaprtih prostorov. A še veliko je treba narediti, da bo prezračevanje zaprtih prostorov kakovostno in stroškovno učinkovito vse leto, hkrati pa ne bo vplivalo na naše toplotno udobje. 
Epidemija covida-19 nas je veliko naučila, vendar bo ta pandemija, morda pa tudi še kakšna grožnja pandemije v prihodnosti, ostala izziv. Osredotočiti se bo treba na osnovna načela, učinkovito komunikacijo in doseganje konseza, hkrati pa nenehno nadgrajevati zdravstvene sisteme, zaključuje The Guardian.
"
https://www.24ur.com/novice/slovenija/cetrti-shod-za-znanost-proti-ponovni-degradaciji-raziskovalne-dejavnosti.html,Četrti shod za znanost proti ponovni degradaciji raziskovalne dejavnosti,"Slovenske raziskovalke in raziskovalci so z novim shodom za znanost pod geslom Proti ponovni degradaciji raziskovalne dejavnosti opozorili na po njihovem mnenju nepremišljeno ustanavljanje novih javnih raziskovalnih zavodov, ki ne izpolnjujejo uveljavljenih meril kakovosti. ","
""Komaj nam je uspelo izposlovati povečanje financiranja, več avtonomije znanosti in nov zakon o znanstvenoraziskovalni in inovacijski dejavnosti, že so te pridobitve ogrožene,"" so zapisali v koaliciji Za znanost in razvoj, ki jo sestavljajo organizacijski odbor Shoda za znanost, Koordinacija raziskovalnih inštitutov Slovenije – KOsRIS in Rektorska konferenca RS.
Organizatorji so na družbenem omrežju Facebook pozvali raziskovalce in ostale, naj se pridružijo shodu in s tem vsi skupaj sporočijo aktualni politiki, da ustanavljanje novih javnih raziskovalnih zavodov brez izpolnjevanja meril kakovosti izpodjeda strokovnost. A ministrstvo odgovarja, da ""je bojazen znanstvenoraziskovalne sfere, da bi nastanek novega javnega raziskovalnega zavoda ogrozil njen obstoječi ali prihodnji materialni položaj povsem odveč, še toliko bolj, ker se bodo v naslednjih letih sredstva za znanost le še povečevala"".
Govorniki so bili na shodu kritični do ustanavljanja novih visokošolskih in raziskovalnih zavodov, ki nastajajo kot posledica zgolj političnih odločitev in brez predhodne širše strokovne presoje. Predstavili so tudi svoje zahteve, med drugimi upoštevanje in avtonomijo znanosti, transparentno delitev raziskovalnih sredstev, samostojno ministrstvo za visoko šolstvo, znanost in tehnologijo ter ureditev plačnih nesorazmerij in dvig plač mladih znanstvenic in znanstvenikov ter strokovnih sodelavcev in sodelavk.
Shod sicer podpira tudi Zavezništvo za demokratično in pravično Slovenijo, ki meni, da je ""politično mešetarjenje v znanosti in visokem šolstvu doseglo novo dno po zaslugi avtokratske oblasti"". Denar za naložbe v družbo znanja po njihovem prepričanju zdaj odteka v izmišljene in z ničemer strokovno utemeljene strankarske projekte.
To je sicer že četrti shod za znanost. S prejšnjimi so namreč opozarjali na slab položaj znanosti in na težave v raziskovalnem delu, predvsem na neurejeno financiranje.
Štromajer: 'Še ena v vrsti škodljivih potez'
Po mnenju nekdanjega državnega sekretarja za visoko šolstvo in znanost ter kandidata SD na državnozborskih volitvah, Jerneja Štromajera, gre za še eno v vrsti škodljivih potez aktualne vlade. ""Vse od nastopa trenutne vladne ekipe smo priča napadom na avtonomijo in odličnost znanosti in visokega šolstva,"" opozarja. 
Vlada je v času epidemije covida-19 v enega od protikoronskih ukrepov (PKP6) vključila člen, po katerem bi Novi univerzi v lasti Petra Jambreka omogočila podaljšanje akreditacije brez preverjanja pogojev, a je Ustavno sodišče razveljavilo ta člen interventnega zakona, ki je na novo urejal pogoje za pridobivanje akreditacij visokošolskih zavodov.
Prav tako je februarja vlada izdala odločbe o razrešitvah in imenovanjih novih vodij treh direktoratov Ministrstva za izobraževanje, znanost in šport. Novo vodstvo so dobili direktorati za visoko šolstvo, za investicije ter za predšolsko vzgojo in osnovno šolstvo. Med njimi je s položaja razrešila generalno direktorico direktorata za visoko šolstvo Jano Javornik Skrbinšek. ""S tem je visokošolska sfera ostala brez odlične znanstvenice in v tujini priznane visokošolske profesorice, ki je prekratek čas imela priložnost voditi direktorat za visoko šolstvo,"" opozarja Štromajer.
S poslanskim predlogom in brez vladnega mnenja je bil podržavljen zasebni zavod, katerega bivši dekan je aktualni vladni minister, ki je ostal minister tudi po tem, ko je vlado zapustila stranka, ki ga je predlagala na ministrsko funkcijo, opozarja Štromajer. V mislih ima Zavod Grm Novo mesto in ministra za kmetijstvo Jožeta Podgorška.  
Januarja letos je vlada posegla še v Javno agencijo za raziskovalno dejavnost (ARRS). Vlada je izdala odločbo o imenovanju Mitje Lainščaka za v. d. direktorja agencije. ""Namesto znanja in referenc je bil pogoj za položaj verjetno članstvo v točno določeni programski skupini oz. prijateljske povezave političnih odločevalcev glede na regionalni ključ z levega brega Mure ali pred tem še skupno članstvo v upravnem odboru, katerega drugega društva ali združenja,"" v svojem mnenju opozarja Štromajer.
""Namesto odlične znanosti in resnega strateškega premisleka, kam z omejenimi sredstvi za visoko šolstvo in znanost, naj bi v nekaj dneh dobili še nov javni raziskovalni zavod in novo javno fakulteto, oboje brez resnih analiz potreb ali razvojnega načrta, zgolj z vizijo upravičenosti do javnih sredstev,"" še opozarja Štromajer.
""Zavedati se moramo, da stanje v slovenski znanosti in visokem šolstvu ni rožnato. Naše visoko šolstvo in znanost ne rabita več drobljenja in parcialnih strankarskih projektov. Potrebujemo javno zavezo k odličnosti in predanosti, da bomo ponudili priložnost mladim raziskovalcem in raziskovalkam na začetku kariere ter mladim doktorjem in doktoricam znanosti,"" še dodaja Štromajer.
Ministrstvo zavrača kritike
So pa iz ministrstva za izobraževanje danes sporočili, da se sredstva za znanstvenoraziskovalno dejavnost v mandatu te vlade bistveno povečujejo. ""Na področju znanosti se proračunska vlaganja v znanost v letu 2022 povečujejo glede na sprejeti proračun za leto 2022 za 44,3 mio evrov (za 13,7), glede na realizacijo 2021 pa za 66,1 milijona evrov (za 21,8%) in znašajo 368.737.424 evrov. V letu 2023 se bodo sredstva povečala glede na leto 2022 za dodatnih 26,8 milijona evrov (za 7,2%) in bodo znašala 395.549.750 evrov.""
Novi Zakon o znanstvenoraziskovalni in inovacijski dejavnosti, ki med drugim omogoča stabilnost in avtonomen razvoj znanstvenoraziskovalne dejavnosti in njenih izvajalcev, določa povečevanje sredstev tudi v prihodnosti. ""Ciljna vrednost je nameniti 1 odstotek bruto domačega proizvoda (BDP) javnih sredstev za znanstvenoraziskovalno dejavnost z rastjo 0,08 % BDP na letni ravni, kar pomeni, da se bodo proračunska sredstva za znanost do leta 2025 podvojila.""
V Sloveniji imamo 16 znanstveno raziskovalnih zavodov, od tega 15 v Ljubljani in le enega v Kopru, zato je politika decentralizacije tudi na področju znanstveno raziskovalne dejavnosti toliko bolj potrebna, saj bomo le tako aktivirali čim več potencialov in zagotovili pogoje tudi za aplikativne veje raziskav, še navajajo na ministrstvu.
"
https://www.24ur.com/novice/slovenija/poskusamo-najti-model-ki-bo-vkljuceval-vse-slovenske-in-hrvaske-ribice.html,"'Poskušamo najti model, ki bo vključeval vse, slovenske in hrvaške ribiče'","""Ne morem potrditi, da je dogovorjeno skupno ribolovno območje, lahko pa potrdim dogovor o dogovoru,"" je na srečanju treh zunanjih ministrov, slovenskega, hrvaškega in italijanskega, dejal hrvaški minister Grlić Radman. Da govoriti o začasnem dogovoru o ribolovu v tej fazi ni pravo poimenovanje, pa je pojasnil slovenski minister Logar."," 
Zunanji minister Anže Logar se je v Zaprešiću na Hrvaškem v okviru tristranskega sodelovanja v severnem Jadranu srečal z zunanjima ministroma Hrvaške in Italije, Gordanom Grlićem Radmanom in Luigijem Di Maiem. Logar in Grlić Radman sta spregovorila tudi o ""dogovoru o dogovoru"" o ribolovu v Piranskem zalivu. V tem smislu sta spomnila na pogovore premierjev Slovenije in Hrvaške, Janeza Janše in Andreja Plenkovića, v Zagrebu prejšnji teden. ""Ne morem potrditi, da je dogovorjeno skupno ribolovno območje, lahko pa potrdim dogovor o dogovoru,"" je dejal Grlić Radman. ""Nikoli v zadnjih 30 letih nismo imeli tako dobrega sodelovanja, kot ga imamo s sedanjo vlado. Poskušamo najti model, ki bo vključeval vse, slovenske in hrvaške ribiče, in mislim, da smo na dobri poti,"" je dodal.
""Predsednika vlad sta prejšnji teden zelo jasno povedala, da se od obdobja, ko je bilo vprašanje meje vprašanje delitve in sporov, premikamo v obdobje, ko se vsi zavedamo potrebe po rešitvah, ki bodo postopno pripeljale do realizacije odločitve arbitražnega sodišča,"" pa je ""dogovor o dogovoru"" komentiral Logar. ""Govoriti o začasnem dogovoru o ribolovu v tej fazi ni pravo poimenovanje. Kar lahko rečem, je, da z ministrom redno usklajujeva poglede na posamezna odprta vprašanja, da se strinjava, da politika kaznovanja ni prava politika, da je treba najti rešitve, ki bodo ljudem na obeh straneh omogočile normalno življenje in delo, konkretno tudi ribičem na obeh straneh,"" je še dejal Logar.
""V konkretnem primeru lahko zagotovim, da nobena od rešitev, ki bi bila sprejeta, ne bi prejudicirala ali kakor koli vplivala na razsodbo arbitražnega sodišča, da pa je v obeh diplomacijah dovolj medsebojnega zaupanja, da bi v prihodnjem mandatu lahko našli ustrezne rešitve,"" je dodal. ""Če na odboru za zunanjo politiko o tem dogovoru o ribolovu še nismo razpravljali, to samo pomeni, da tega dogovora še ni bilo v takšni obliki, da bi ga predstavili poslancem,"" je še pojasnil Logar.
Sicer so ministri Logar, Grlič Radman in Di Maio v skupni izjavi, ki so jo sprejeli na današnjem srečanju, ostro obsodili rusko vojaško agresijo na Ukrajino ter izrazili solidarnost in podporo Ukrajini in ukrajinskemu narodu. Poudarili so, da je treba preprečiti, da bi se vojna v Ukrajini prelila v regijo. Logar in Di Maio sta se zavzela, da bi EU čim prej sprejela nov, peti paket sankcij proti Rusiji.
Ministri so v skupni izjavi potrdili predanost skupnemu sodelovanju in povezovanju Slovenije, Hrvaške in Italije, da bi bil severni Jadran območje rasti in razvoja. Tri področja okrepljenega sodelovanja zajemajo povezljivost, zaščito okolja in modro gospodarstvo. Prvo delovno skupino vodi Slovenija, drugo Hrvaška, tretjo pa Italija.
Ko gre za področje povezljivosti, so ministri pozvali pristojna pristanišča in upravitelje infrastrukture, ki so podpisali deklaracijo Združenja pristanišč severnega Jadrana (Napa), h krepitvi medsebojnega sodelovanja v tovornem prometu ter k izboljšanju infrastrukturne povezljivosti. Ministri so izpostavili, da se zavedajo omejene cestne in železniške povezanosti med pristanišči v Trstu, na Reki in v Kopru. Strinjali so se, da bodo iskali možnosti za izboljšanje tega položaja.
Na področju modrega gospodarstva bodo ministri raziskali možnost razvoja partnerstva med industrijo in akademsko skupnostjo pri programih stažiranja, namenjenih sektorju modrega gospodarstva in specifičnih dejavnosti za posodabljanje univerzitetnih učnih načrtov in programov glede na potrebe industrije.
Ko gre za področje zaščite okolja, so potrdili pripravljenost za nadaljevanje sodelovanja in periodično izmenjavo informacij o prispevku k ciljem iz strategije Evropske unije za bioraznolikost do leta 2030. Potrdili so tudi sodelovanje pri skupnih dejavnostih v izvrševanju ukrepov za ohranitev morskih vrst, preprečevanje vnosa in širjenja invazivnih vrst, pa tudi za nadaljevanje skupnih dejavnosti pri spremljanju migracijskih vrst.
""V zadnjem letu nam je uspelo ustvariti konkretno sodelovanje, posebno na treh področjih, ki jih smatramo za ključne, tako za krepitev naših odnosov kot za naše morje,"" je na novinarski konferenci povedal Grlić Radman in dodal, da sodelovanje dobiva še večji pomen zaradi trenutne energetske krize, ki zahteva diverzifikacijo dodatnih virov energije.
Tudi na tej točki je hrvaški minister spomnil na zadnje pogovore premierjev Slovenije in Hrvaške, ki sta minuli ponedeljek govorila o možnostih sodelovanja Hrvatov pri gradnji drugega bloka Nuklearne elektrarne Krško in širitvi plinovoda Lučko–Zabok–Rogatec. Da velja okrepiti vlogo Jadrana tudi pri diverzifikaciji virov zemeljskega plina, se je strinjal tudi Logar.
"
https://www.24ur.com/novice/tujina/orban-v-zmagovalnem-nagovoru-zelenskega-oznacil-za-nasprotnika.html,"Orban v zmagovalnem nagovoru Zelenskega označil za enega od nasprotnikov, ki jih je premagal","""Dosegli smo zmago, ki je tako prepričljiva, da jo lahko vidijo z Lune, zagotovo pa tudi iz Bruslja!"" je madžarski premier Viktor Orban dejal v nagovoru svojim privržencem, potem ko je osvojil četrti zaporedni mandat. Kot je še dejal, si bodo to zmago zapomnili ""do konca življenja"", saj so morali na poti do nje premagati številne nasprotnike. Med njimi je naštel madžarsko levico, birokrate v Bruslju, mednarodne medije in ukrajinskega predsednika Volodimirja Zelenskega.","Na nedeljskih parlamentarnih volitvah na Madžarskem je vnovič prepričljivo zmagala stranka Fidesz madžarskega premierja Viktorja Orbana, ki je po preštetih 90 odstotkih glasovnic dobila 54 odstotkov glasov in naj bi imela znova dvotretjinsko večino v parlamentu – 135 od 199 sedežev. Opozicija pod vodstvom Petra Markija-Zayja je osvojila 35 odstotkov glasov in naj bi imela v novem parlamentu 56 sedežev. 
Orban, za katerega bo to že četrti zaporedni mandat, skupno pa peti, je izide volitev označil za ""veliko zmago"".  ""Dosegli smo tako prepričljivo zmago, da jo lahko vidijo z Lune, zagotovo pa tudi iz Bruslja!"" je v nedeljo zvečer, ko je razglasil zmago, dejal svojim privržencem. 
Madžarsko volilno kampanjo je zaznamovala ruska invazija na Ukrajino, ki je postavila pod drobnogled Orbanovo dolgotrajno sodelovanje z ruskim predsednikom Vladimirjem Putinom. In temu primerno se je po zmagi odzval tudi Orban – ukrajinskega predsednika Volodimirja Zelenskega je označil za enega od ""nasprotnikov"", ki jih je moral premagati med kampanjo. ""To zmago si bomo zapomnili do konca življenja, ker smo se morali boriti proti številnim nasprotnikom,"" je dejal in naštel svoje politične sovražnike, vključno z madžarsko levico, ""birokrati"" v Bruslju, mednarodnimi mediji in ukrajinskim predsednikom. ""Še nikoli nismo imeli toliko nasprotnikov hkrati,"" je dejal. 
Zelenski je Orbanu namreč nedavno v svojem nagovoru voditeljem EU očital dvoličnost in ga pozval, naj se končno odloči, ali je na strani Rusije in njenega predsednika Vladimirja Putina ali na strani Ukrajine in Evrope. 
Orban se je v svojem govoru spomnil tudi na ""prijatelje"". ""Svet lahko vidi, da ima Madžarska dobro srce za svoje ameriške prijatelje, Poljake, Italijane, Špance, Srbe, Avstrijce. Nocoj v Budimpešti je lahko ves svet videl, da so zmagali krščanska demokracija, konservativna in patriotska politika. Pošiljamo sporočilo Evropi, da to ni preteklost, to je prihodnost,"" je izpostavil in dodal: ""Ubranili smo suverenost in svobodo Madžarske.""
Marki-Zay: Volitve niso bile demokratične in svobodne
Njegov protikandidat Marki-Zay, ki je vodil doslej prvič združeno opozicijo, je poraz že priznal. Dejal je, da je žalosten in razočaran, pa tudi šokiran, saj ni pričakoval tako prepričljive zmage Fidesza. ""Ne želim skrivati svojega razočaranja, svoje žalosti (...) Vedeli smo, da bo to neenak teren. Priznavamo, da je Fidesz prejel ogromno večino glasov. A še vedno trdimo, da volitve niso bile demokratične in svobodne,"" je vztrajal.
Ponovil je, da so se borili v izredno neenakih pogojih proti kampanji ""sovraštva in laži"". Fidesz po njegovem mnenju ni zmagal pošteno in častno, ampak s ""propagando"". Kot je spomnil, so bili prisiljeni v boj stopiti v ""z zvezanimi rokami in s kopjem v hrbtu"". Opozicija ne izpodbija rezultata volitev, ampak le to, da so bile volitve demokratične in svobodne, je pojasnil. ""Ne razpravljamo o zmagi Fidesza, razpravljamo o tem, ali so bile te volitve demokratične in enakomerne. Ostali bomo v tej državi, si stali ob strani, se držali za roke in se ne bomo izpustili. Ne glede na rezultate volitev, prihajajo težki časi. Vemo, da nas bodo krivili, mi bomo grešni kozli. Zato je zdaj bolj kot kdaj koli prej pomembno, da se držimo in se ne izpustimo,"" je pozval. 
Orban je sicer v nedeljo na vprašanja novinarjev nasprotno vztrajal, da so volitve poštene in odkrite ter da so imeli v kampanji vsi možnost prepričati volivce. 
Približno osem milijonov volilnih upravičencev na Madžarskem je imelo možnost oddati svoj glas, udeležba je do 18.30 po uradnih podatkih dosegla 67,8 odstotka. Na Madžarskem sicer 199 poslancev enodomnega parlamenta volijo tako, da jih 106 izberejo neposredno v volilnih okrajih, pri čemer je za zmago dovolj relativna večina glasov, preostalih 93 pa izberejo neposredno s strankarskih list. 
Zaradi dvomov o legitimnosti in poštenosti volitev se je Organizacija za varnost in sodelovanje v Evropi (Ovse) odločila na Madžarsko poslati več kot 200 mednarodnih opazovalcev, v svojem vmesnem poročilu pa je že nakazala več resnih težav. Med drugim jo skrbi, da ""se uradne funkcije vlade mešajo z aktivnostmi volilne kampanje ali se izrabljajo kot orodje te kampanje"". Opozorila je tudi na nevarnost ""taktične migracije volivcev"" v tista volilna okrožja, kjer se obeta najtesnejša tekma. 
"
https://www.24ur.com/novice/slovenija/stiske-najemnikov-grozil-mi-je-naj-grem-ali-pa-me-bodo-obiskali-njegovi-prijatelji.html,"'Stanovanje oddamo vegetarijancu, ki se ukvarja z jogo – azijsko orientirani duši'","Najemodajalci zaradi pregretega trga in želje po čim večjem zaslužku od najemnikov (kljub sklenjeni pogodbi) vse pogosteje zahtevajo, da se čim prej izselijo – bodisi dajo stanovanje v prodajo bodisi iščejo nove najemnike, od katerih nato terjajo vedno višje najemnine. Na ZPM Ljubljana Moste-Polje beležijo ogromno klicev v zvezi s tem in opozarjajo, da najemodajalci na ta način kršijo zakon. ""A najemniki so prestrašeni, mnogi se tudi ne znajo postaviti zase,"" pove pravnica Tjaša Tomažin Raspotnik. Težava je tudi črni trg; številni najemodajalci ne želijo skleniti najemne pogodbe, včasih pa postavljajo naravnost bizarne pogoje. Najemniki – velikokrat so to družine z otroki – nanje pristanejo, saj preprosto ne vidijo drugega izhoda, če nočejo pristati na cesti.","
""Stanovanje oddamo vegetarijancu, ki se ukvarja z jogo – azijsko orientirani duši."" 
""Najemna pogodba se sklepa za dva meseca, overi se pri notarju, znesek overitve plača najemnik. Varščina je v višini desetih mesečnih najemnin. Pred vselitvijo mora najemnik predložiti originalno potrdilo o nekaznovanosti. (...) Vse osebe, ki želijo bivati v stanovanju, morajo biti navedene na najemni pogodbi, vsaka prijavljena oseba mora predložiti zadnje tri plačilne liste.""
""Najemnina za sobo je 400 evrov plus stroški.""
""Stanovanje se oddaja izključno tujcem, parom brez otrok in domačih živali. Najemnik prevzame plačilo sestave najemne pogodbe.""
""Stanovanje en vikend v mesecu souporablja lastnik.""
""Išče se oseba z velikim občutkom za higieno in etične odnose.""
Zgoraj lahko preberete le nekaj citatov, ki smo jih našli med aktualnimi nepremičninskimi oglasi. Bizarni pogoji, ki verjetno pri marsikom izzovejo smeh, pri tistih, ki se morajo nujno preseliti v novo stanovanje pa le vse globljo stisko.
V Zvezi prijateljev mladine (ZPM) Ljubljana Moste-Polje po besedah njihove pravnice Tjaše Tomažin Raspotnik prejemajo ogromno klicev uporabnikov, ki prosijo za pomoč, saj jih najemodajalci (brez krivdnih razlogov) ""mečejo"" iz stanovanja. Glavna razloga: lastniki želijo stanovanje čim prej prodati, saj so cene nepremičnin na vrhuncu, ali pa že po nekaj mesecih bivanja zahtevajo občutno višjo najemnino, češ da je takšno stanje na trgu in si to lahko privoščijo.
""Za subvencionirano najemnino nočejo slišati, raje oddajajo na črno""
Ena od uporabnic ZPM Ljubljana Moste-Polje je z nami delila svojo zgodbo, vendar je želela ostati anonimna. ""Družine so pri tem v veliki stiski, zanje izpostavitev pomeni, da se zamerijo sedanjemu najemodajalcu, hkrati pa tvegajo, da jih prihodnji najemodajalec prepozna, ker so tako ali tako v položaju, ko bodo morale iskati novo stanovanje ali pa ga že iščejo,"" so nam pojasnili na ZPM Ljubljana Moste-Polje.
Mamica, recimo ji Alenka, je pred nekaj meseci z majhnimi otroki zbežala od nasilnega partnerja. Da je šlo le za vprašanje časa, čeprav je bil to zanjo velik in težek korak, pove. Največja skrb pa, kje bo živela, saj so cene najemniških stanovanj na trgu enormne. ""K sreči sem dobila subvencijo, ampak po drugi strani je težko, saj se najemodajalci izogibajo najemnikom, ki bi del najemnine pokrili s subvencijo,"" pove sogovornica.
Zakaj? ""Iskreno rečeno, tudi mene to čudi, saj bi imeli na ta način sredstva za najemnino oziroma vsaj njihov del vsak mesec zagotovljen,"" pravi Alenka in doda: ""Moja izkušnja je, da za to nočejo slišati, saj bi potem morali skleniti najemno pogodbo, ki bi morala vsebovati tudi realno ceno najemnine, torej toliko, kot najemnik za stanovanje v resnici plača. Oni pa bi v pogodbo raje zapisali nižjo, da bi bil potem tudi davek nižji, ali pa sploh ne bi sklenili pogodbe; raje oddajajo na črno.""
Za dobrih 50 kvadratnih metrov 700 evrov najemnine in več kot 300 evrov stroškov
Ko je vendarle našla primerno stanovanje in je najemodajalec pristal, da skleneta najemno pogodbo, pa so se kmalu pojavile nove težave. Čeprav sta pogodbo sklenila za eno leto, jo je najemodajalec po manj kot šestih mesecih obvestil, da se mora iz stanovanja izseliti, ker da gre nepremičnina v prodajo.
Mamica se je znašla v hudi stiski, saj so se otroci ravno navadili na novo okolje, kjer tudi obiskujejo osnovno šolo, primerljivega stanovanja v tej soseski pa ni. Za dobrih 50 kvadratnih metrov veliko stanovanje sicer vsak mesec (s pomočjo subvencije) odšteje 700 evrov. ""Stroški pa se iz meseca v mesec spreminjajo, plačujem od 300 pa tudi do več kot 400 evrov,"" pove Alenka. Ko je najemodajalca prosila, naj ji pokaže položnice, saj se ji stroški ne zdijo realni, jo je nadrl, ali sploh ve, kakšne so podražitve, na koncu pa ji je zabrusil, da se bo o tem, ali ji je dolžen kazati položnice, posvetoval s svojo odvetnico. ""Potem pa vedno neki izgovori: da je klical odvetnico, pa se mu ni oglasila, ali pa da nima časa in podobno,"" pove Alenka.
""Stanovanju pripada souporaba skupnih prostorov, kot je drvarnica""
Na spletu smo med drugim naleteli na oglas, ki težko ostane neopažen, saj fotografije nepremičnine bolj kot na stanovanje spominjajo na zaporniško celico. Opis stanovanja ""na odlični lokaciji v centru Ljubljane"" pa: ""Garsonjera obsega 19,5 m2 neto bivalne površine, nima balkona niti kleti, pripada pa ji souporaba skupnih prostorov, kot je drvarnica. Stanovanje je bilo leta 2019 popolnoma prenovljeno (...) in je primerno tudi za investicijo (redna oddaja ali Airbnb).""

""Grozil mi je, naj grem ven, ali pa me bodo obiskali njegovi 'prijatelji'""
Pravnica Tjaša Tomažin Raspotnik, ki je seznanjena s primerom naše sogovornice, opozarja, da najemodajalci ne morejo odpovedati najemne pogodbe brez krivdnega razloga. ""A najemniki so prestrašeni, mnogi se tudi ne znajo postaviti zase,"" razkrije svoje izkušnje. Poudari, da je odnos med najemnikom in najemodajalcem zelo pomemben, zato osebam, ki so se znašle v tej situaciji, vedno svetuje, naj si v vsakem primeru začnejo iskati drugo stanovanje. ""Treba pa je vedeti, da jih nihče ne more vreči na cesto kar čez noč.""
Po eni strani uporabniki pogosto ne vedo, kakšne so njihove pravice in kdaj lahko najemodajalec odstopi od pogodbe, po drugi pa se zakonskih obveznosti ne zavedajo niti najemodajalci ali pa stisko in neinformiranost najemnikov izrabljajo sebi v prid: ""Ne glede na to, ali gre za odpoved iz utemeljenega ali neutemeljenega razloga, je ta (če ne gre za krivdni razlog ali razlog, ki je naveden v pogodbi) mogoča zgolj, če najemodajalec najemniku priskrbi drugo primerno stanovanje. Najemniku se njegov položaj iz najemnega razmerja zaradi tega ne sme poslabšati, kar pomeni, da velja za primerno stanovanje – poleg opredelitev iz desetega člena tega zakona – ki v primerjavi s sedanjim stanovanjem v nobeni drugi pomembni okoliščini ne pomeni bistvenega poslabšanja stanovanjskih razmer najemnika in oseb, ki skupaj z njim bivajo v stanovanju,"" pojasni Tomažin Raspotnikova.
Ob nastanku krivdnega razloga je najemno pogodbo treba odpovedati s tožbo, ko sodišče v postopku preveri obstoj krivdnega razloga in upravičenost odpovedi, doda pravnica. Če se stanovanje proda, pa sprememba lastnika nepremičnine ne vpliva na obstoječa najemna razmerja; vsakokratni pridobitelj lastninske pravice na stanovanju vstopi v pravni položaj najemodajalca.
Tomažin Raspotnikova je tudi Alenkinega najemodajalca seznanila s temi zakonskimi določili. Njenega pisma ni najbolje sprejel. Kot pravi Alenka, ga je dojel kot napad. ""Pojavile so se tudi grožnje, med drugim mi je rekel, naj grem ven, ali pa me bodo obiskali njegovi 'prijatelji'.""
Ker v tako sovražno nastrojenem okolju ne želi več živeti, še posebej zaradi otrok, zdaj pospešeno išče novo stanovanje. Pri tem se sooča s podobnimi nesmisli, kot smo jih navedli na začetku tega članka. ""Zadnjič sem klicala za neko stanovanje, pa mi je lastnik rekel, da je eden od pogojev ta, da lahko kadar koli in kolikokrat želi vstopi v stanovanje, seveda nenapovedano,"" še pove Alenka.
Tomažin Raspotnikova ob tem dodaja, naj najemniki vseeno vztrajajo, dokler ne naletijo na 'normalnega' najemodajalca. ""Res je težko, vendar so še, jih je pa težko najti in iskanje traja dlje časa,"" zaključi pravnica.
Sistemskih rešitev ni na vidiku
Stanovanjska problematika v Sloveniji je pereča že več let, celo desetletij. Čeprav se v javnosti pogosto pojavljajo takšne in drugačne zgodbe, ki kažejo, da bi politika morala izvesti določene ukrepe, se to ne zgodi.
Zakaj je tako, se bodo danes ob 20. uri na POP TV pogovarjali tudi gostje v drugem predvolilnem soočenju, ki ga bo vodil Jani Muhič. Vabljeni k ogledu.

"
https://www.24ur.com/novice/korona/v-nemciji-konec-vseh-ukrepov-na-kitajskem-odkrili-novo-mutacijo-koronavirusa.html,"V Nemčiji konec ukrepov, na Kitajskem odkrili novo mutacijo koronavirusa","Po dvotedenskem prehodnem obdobju je v Nemčiji odpravljena velika večina ukrepov, ki so bili v zadnjih dveh letih namenjeni zajezitvi pandemije covida-19. Odpravo omejitev predvideva zvezna zakonodaja, ki jo je pred dvema tednoma sprejel nemški parlament, na ravni zveznih dežel pa je nekatere od njih še mogoče podaljšati. Kitajska medtem poroča o več kot 13.000 novih okužbah s koronavirusom, kar je največ od vrha prvega pandemičnega vala pred več kot dvema letoma. Zdravstveni delavci so na območju Šanghaja odkrili morebiten nov podtip različice omikron, ki ga še ni v kitajskih ali mednarodnih bazah podatkov.","
Oba domova nemškega parlamenta sta pred dvema tednoma – kljub nasprotovanju opozicije in več predsednikov deželnih vlad – glasovala za odpravo omejitev, ki jo je predlagala vlada kanclerja Olafa Scholza. Nova zakonodaja je sicer v veljavo stopila takoj po potrditvi, a so lahko nato zvezne dežele izkoristile prehodno obdobje za odpravo vseh ukrepov.
Z današnjim dnem je tega prehodnega obdobja konec. Na zvezni ravni ostaja obvezna le še uporaba mask na letalih in mednarodnih vlakih, zvezne dežele pa se lahko poleg tega odločijo še za obvezne maske v zdravniških ordinacijah, domovih za ostarele in javnem prometu ter za obvezno testiranje v zdravstvenih ustanovah in šolah. Poleg tega se lahko podjetja, trgovine in druge ustanove same odločijo za ohranitev ukrepov, kot je obvezna uporaba mask.
Le v dveh zveznih deželah, Hamburgu in Mecklenburgu-Predpomorjanski, ostajajo v veljavi še strožji zaščitni ukrepi, in sicer na podlagi izjeme, ki jo dovoljuje zvezna zakonodaja o nalezljivih boleznih. Izjemo lahko izkoristijo območja, kjer se novi koronavirus najhitreje širi in kjer se to kaže tudi kot preobremenjenost bolnišnic.
Po raziskavi javnomnenjskega inštituta Insa želi sicer kar 63 odstotkov Nemcev v trgovinah še naprej prostovoljno uporabljati zaščitne maske. Le slabih 30 odstotkov jih je odgovorilo, da mask v trgovinah ne bodo več uporabljali.
Število novih okužb sicer v Nemčiji ostaja veliko, a se zadnje čase zmanjšuje. V soboto so v državi potrdili dobrih 74.000 novih primerov. Dva odmerka cepiva je prejelo približno 76 odstotkov prebivalcev, slabih 59 odstotkov se jih je odločilo tudi za tretji odmerek.
Na Kitajskem več kot 13.000 novih okužb in sum na nov podtip omikrona
Uradniki v mestu Sudžov zahodno od Šanghaja pa so zaznali mutacijo različice novega koronavirusa omikron, ki je še ni v lokalnih ali mednarodnih bazah podatkov, poročajo kitajski mediji. ""To pomeni, da je bila lokalno odkrita nova različica omikrona,"" je besede namestnika direktorja centra za nadzor in preprečevanje bolezni v mestu Sudžov, Džang Džuna, navedla kitajska tiskovna agencija Xinhua.
Kitajska je sicer danes po podatkih tamkajšnje nacionalne komisije za zdravje zabeležila 13.146 novih primerov okužbe z novim koronavirusom, kar je največ od sredine februarja 2020. Večina primerov, 11.691, je asimptomatskih, zabeležili niso nobene smrtne žrtve zaradi covida-19.
Skoraj 70 odstotkov novih okužb so zabeležili v Šanghaju, kjer izvajajo množično testiranje prebivalstva. Ulice tega mesta danes ostajajo prazne, saj za 25 milijonov prebivalcev še naprej velja strogo zaprtje.
Po navedbah nemške tiskovne agencije dpa lahko prebivalci Šanghaja dom zapustijo le za testiranje na okužbo s koronavirusom. Športne stadione in sejemske prostore v mestu so preuredili v izolacijske centre za okužene, v vsakem je po več tisoč postelj.
V mestu se krepi nezadovoljstvo prebivalcev, saj naj bi zaprtja po prvotnih napovedih trajala le nekaj dni, a se zdaj podaljšujejo, oblasti pa so napovedale nove kroge testiranj. Starše skrbi grožnja, da bodo zaradi pozitivnega testa ločeni od otrok, mnogi opozarjajo na omejen dostop do hrane in prepoved sprehajanja psov. Na spletnih družbenih omrežjih se pojavljajo tudi pritožbe zaradi slabih higienskih razmer v izolacijskih centrih.
Kitajska politika ničelne tolerance do covida je v zadnjih tednih pod izjemnim pritiskom, saj se virus širi po državi. Do marca je Kitajska dnevno število novih odkritih primerov uspešno držala na ravni dvomestnih ali trimestnih številk z ostrimi lokaliziranimi zaprtji, masovnim testiranjem in omejitvami potovanj. A v zadnjih tednih je število novih primerov naraslo na več tisoč dnevno.
Danes je sicer strogo zaprtje začelo veljati še za 1,5 milijona prebivalcev mesta Bajčeng na severovzhodu Kitajske.
Ob sobotnem obisku Šanghaja je kitajski namestnik premierja Sun Čunlan podčrtal ""neomajno vztrajanje"" oblasti pri trenutni epidemiološki strategiji.
Omejitveni ukrepi v Šanghaju pa bi lahko prizadeli tudi globalne dobavne verige. Pomorski velikan Maersk je tako že opozoril, da so mnogi logistični centri v mestu zaprti, verjetno pa bo močno prizadet tudi cestni prevoz tovora.
"
https://www.24ur.com/novice/slovenija/fajon_3.html,"'Seksistične in šovinistične opazke me ne prizadenejo toliko, kot bi me morale'","Predsednica SD Tanja Fajon ne glede na javnomnenjske napovedi stranki, ki jo vodi, ohranja svoje premierske ambicije. Kot pravi, se s predsednikom Gibanja Svoboda Robertom Golobom niso še natančno dogovorili, kdo bo vodil vlado, če bi sklenili koalicijo po volitvah. Čeprav SD na plakatih sporoča 'Brez obljub', pa je njihov program poln obljub. Pa so te dejansko izvedljive, kaj bi pomenile za javne finance? Prvakinja SD je v pogovoru za POP TV in 24ur.com spregovorila o odnosih znotraj KUL in ali še vidi Matjaža Hana na čelu njihove poslanske skupine, odzvala pa se je tudi na seksistične in šovinistične opazke, ki letijo na račun njenega videza, zlasti po predvolilnem soočenju na POP TV. Kot pravi, jo takšne žalitve prizadenejo manj, kot bi jo morale.","Začnimo s povolilno matematiko: že dlje nas zanima naslednje, pa še nismo prišli do dna. Kakšen je dogovor Koalicije ustavnega loka in Roberta Goloba za mandatarstvo? 
Konkretnega dogovora ni, znano nam je samo to, kar ponavljamo, in sicer da tisti, ki bo uspel sestaviti zadostno večino, to je rekel tudi predsednik države, bo šel po mandat. Znotraj demokratičnega loka naših opozicijskih strank smo se zavezali z dogovorom o povolilnem sodelovanju, naredili smo dobro zavezo in vzpostavili dobro zaupanje. Jaz vidim Gibanje Svoboda kot naravnega zaveznika, ampak politične kalkulacije oz. volivke in volivci bodo podelili mandat tistemu, ki bo vsaj na tem levosredinskem polu najmočnejši, da sestavi prihodnjo vlado. Jaz si želim, da bi to seveda bili mi, Socialni demokrati, želim si pa tudi, da bi s strankami levosredinskega bloka uspeli zagotoviti vsaj 55 poslanskih mandatov, da bodo zagotovo stabilna vlada za en mandat ali več.
V primeru, da med posamičnimi strankami zmaga Gibanje Svoboda, seštevek KUL pa bo večji – kdo bo mandatar?
O tem se še pogovarjamo, moramo se še dogovoriti. Ena logika je, da bi štiri stranke, če nastopamo skupaj za povolilno sodelovanje, v tem primeru dale svojega mandatarja. Odvisno je tudi malo, kakšna bo razlika. Ampak tudi z Gibanjem svoboda in njegovim predsednikom se še konkretno nismo pogovarjali. Vse je malce tudi še neznanka, ker smo šele pred nekaj tedni spoznali predsednika in stranko, tako da bomo v naslednjih tednih verjetno dorekli tudi to.
Kaže, da ne boste vse do zadnjega izpustili iz rok možnosti, da tudi vi zasedete mandatarsko mesto?
Mislim, da je to normalno za vsako politično stranko, ki gre na volitve. Mi smo velika stranka, tradicionalno močna na terenu. Zagotovo gremo na teh volitvah na zmago. To je moja ambicija. Dobro smo pripravljeni, z jasnim načrtom, močno ekipo in največ ženskami ter mladimi na listah, tako da gremo precej samozavestno. Ampak še enkrat – volivke in volivci bodo pokazali, komu bodo dali največje zaupanje.
V zadnjih štirih letih se je SD podala v vlado novinca v državni politiki Marjana Šarca, ki se je razletela, nato ste mandatarstvo želeli zaupati Jožetu P. Damjanu, še kasneje Karlu Erjavcu. Z nobenim izmed naštetih se v končni fazi ni izšlo. Zakaj bi se z Golobom?
Drži, da smo imeli nekaj poskusov, želja in ambicij zaradi vsega, kar se je dogajalo, da bi predčasno zamenjali vlado ali tudi šli na volitve. Skrbele so nas marsikatere zadeve v zdravstvu in epidemiji, kako je vlada naslavljala reševanje, kako je komunicirala z javnostjo, kako je sankcionirala demonstrante, sprejemala zakone, ki niso sodili v protikoronske ukrepe. Bilo je veliko stvari – tudi obsežno kadrovanje v neodvisnih institucijah, policiji in vojski. Ti poskusi niso dobili večine. Na žalost nismo zbrali dovolj glasov, smo pa uspeli skozi ta proces znotraj opozicije sestaviti programske vsebine, veliko smo delali na vsebini, spoznali smo se in ustvarili zaupanje, tudi s poslanci nenazadnje, in večkrat tudi predlagali vladi, kaj naj naredi drugače in bolje. Seveda nismo bili slišani, ampak imamo podlago za dobro sodelovanje vnaprej – mislim, da bistveno boljše, kot je ta vlada ali koalicija v preteklosti že izkusila.
O Robertu Golobu sem vas vprašala – zakaj bi bil on dober predsednik vlade?
Glejte, on bo tako dober, kolikor bo verjetno dober kdo drug na čelu opozicijskih strank. Če pogledam kolege, mislim, da bi bili prav vsi dobri na premierskih položajih. Nekoga tako preferirati, če se bodo ljudje odločili, ker bo to spet nek nov obraz, praktično vsaka štiri leta, nam sporoča naše volilno telo. Mislim, da je to drugo vprašanje, da nam ljudje sporočajo pred vsakimi volitvami, da je neko nezaupanje v politiko. Da je nek prazen, izpraznjen prostor, morda razočaranja, zlasti v tej liberalni sredini, ki se vsakič znova izprazni z novimi eksperimenti, novimi projekti, ki pridejo – zadaj so neke iste silnice, tudi ljudje, saj je Slovenija majhna, niso to novi obrazi, ampak očitno nam ljudje sporočajo, da ni zaupanja v politiko – to je ključno sporočilo – zakaj se nazadnje odločajo za nekaj novega.
Mene to skrbi, ker se mi zdi, da je bistveno bolj pomembno, da ljudem vrnemo zaupanje kot politika, da delamo za njih. Moje iskreno poslanstvo na čelu te stranke je, da res skušam dobiti zaupanje ljudi – s tem, kar sem, s tem, kar želim z ambicijami pokazati in seveda z dejanji. Da niso to neke prazne obljube. Želim, da bomo tisto, kar danes obljubljamo, uspeli tudi uresničiti. Mislim, da ljudje to od nas pričakujejo, ne toliko nove obraze in eksperimente kot to, da politika dela za ljudi in ne lastne interese, kar je prepogosto praksa.
V kakšnem odnosu je danes stranka s Karlom Erjavcem, nekdanjim predsednikom DeSUS-a?
Nimava nekih posebnih stikov. Ko se srečava, se pozdraviva, kakšno rečeva. Ni naš član, ne sodelujemo. Nekajkrat je ponudil, da bi pripeljal del DeSUS-a, razočarane ljudi, po vrednotah najbolj blizu stranki SD. Pravzaprav od tu naprej kakšnega dogovora z njim ni bilo. Je pa res, da se nam je po lokalnih organizacijah pridružilo nekaj starejših volivk in volivcev – včasih DeSUS-a, sedaj pa naših simpatizerjev.
Koliko je bilo teh? 
Težko rečem, ker nimam nekih analiz, ocene. Na Štajerskem je gospod Prikl pripeljal veliko skupino razočaranih volivcev DeSUS-a. Tudi od drugod so prišli, ampak teh simpatizerjev, ki bodo morali zdaj na naslednjih volitvah izbirati med strankami, ki jih niso razočarale. Govorim za stranke, ki so danes še vedno nekje v vladni koaliciji, pa so pred prejšnjimi volitvami nastopale z drugačno agendo, ki jo izvajajo danes. Te volivke in volivci so razočarani in jaz računam, da bomo tukaj dobili velik del volivk in volivcev DeSUS-a, ki je včasih bil tudi del socialne demokracije.
Prej ste govorili o razočaranem delu volilnega telesa. Zdi se, da je ta predvsem na levo sredinskem polu, ne pa toliko na desni sredini. Kaj delate stranke na levi sredini narobe, da je vsakič znova to razočaranje, hkrati pa vsakič znova priložnost za nove obraze?
Ni nujno, da delamo kaj narobe. Ampak pri nas je zagotovo bistveno več demokracije, ljudje lahko povedo, kaj mislijo. Na drugi strani pa imamo voditelja, zdaj predsednika vlade, z izrazitimi avtoritarnimi težnjami in tendencami, ki žali in diskreditira ljudi, ki tudi dezinformira, posebej tiste, ki razmišljajo drugače. S tem tudi na nek način degradira politiko in vnaša nezaupanje. Mi imamo zelo globoko razdeljen politični prostor na levo in desno. Težko je najti neko razumno sodelovanje. Ker se mi zdi, da ravno s temi populističnimi retorikami, nevarnimi in avtoritarnimi težnjami, tudi s sovražnostjo, diskreditacijo žensk, seksizmi in šovinizmi, kar je tudi prisotno s strani predsednika vlade, da to vnaša neko nezaupanje in jezo med ljudi.
Morda smo ravno zaradi tega na levosredinskem polu v večji zagati, ker se moramo večkrat braniti, kot da smo tisti, ki lahko gremo z nekimi idejami in ambicijami naprej. Zadnji dve leti smo bili večkrat v situaciji – smo opozicija in nismo imeli dovolj glasov – ampak ko smo želeli spreminjati zdravstvene ukrepe, delovati skupaj s stroko, delovati s pomirjujočo komunikacijo, pa preprosto nismo bili slišani.
Nazaj k predvolilni dinamiki: med strankami KUL je Golob vam in Levici prizadejal manjši udarec kot SAB in LMŠ. Kako resno je ogrožen obstoj KUL? 
Vse štiri stranke smo suverene stranke. Ljudje imajo radi izbiro in tudi prav je tako. Mi se med sabo razlikujemo tudi po programih, družijo pa nas skupne vrednote. Jaz tu ne vidim nevarnosti propada demokratične opozicije. Verjetno bo kakšna stranka dobila več ali manj zaupanja. Srčno upam, da bomo vsi štirje uspeli prestopiti parlamentarni prag, ker se mi zdi, da bi bila to najboljša levosredinska vlada tudi zato, ker smo se res srečevali tedensko – vsaj predsedniki strank – dobro sodelujemo. Morda smo imeli od začetka kakšne vzpone, padce in spodrsljaje, ampak danes se bistveno bolj poznamo, kot smo se poznali leto in pol nazaj.
Se pa zdi, da je vzdušje na desnem delu političnega prostora ta hip bistveno bolj sproščeno kot na levem. Delite takšno oceno?
Ne. Ne razumem, zakaj bi bilo vzdušje bolj sproščeno na desnem političnem polu. Se mi zdi, da je napeto tako, kot je vedno pred volitvami. Še več. Mislim, da se neskončno trudijo potem, ko predsednik vlade vedno v svojem mandatu uspešno uniči tudi svoje koalicijske zaveznike. Mrzlično išče nove zaveznike, sicer bo lahko ponovil napako s prejšnjih volitev, da ne bo mogel sestaviti vlade. Turbulentno je, ko se pojavi nova stranka v desnem sredinskem polu. Zdi se mi, da zelo hitro pomaga SDS, da ji zmanjša ugled, potem pa je bistveno več nemira ali truda, da si najdejo nove koalicijske zaveznike. Če pogledamo vlado, ki odhaja, so vse koalicijske partnerice močno načete z izjemo morda NSi, pa še tam je veliko izzivov.
Nekdanji predsednik SD Igor Lukšič je nedavno ocenil: 'Zmeraj imamo neko skepso pri levi sredini. V zadnjih mandatih se je pokazalo, da je to zelo nekonsistentna tvorba in da so konflikti v vladi zelo močni, da so pritiski kapitalskih blokov na tovrstno vlado bistveno bolj neizprosni in raznoliki kot v primeru desne vlade.' Kako na to odgovarjate?
Mislim, da je bistveno več izzivov v liberalni sredini v Sloveniji zadnja leta, da se liberalna sredina ne uspe verjetno konsolidirati še od časov Janeza Drnovška. Vidimo nastajanje in izginjanje strank. To so eksperimenti, sateliti, vsaj v zadnjih letih smo imeli štiri stranke liberalne sredine, dve v vladi, dve zunaj vlade, tri v evropski liberalni družini, eno zunaj. Je skratka zanimiva kombinacija. Če bi se njim uspelo povezati in narediti eno močno liberalno sredino, mislim, da je tudi Gibanje Svoboda želelo to narediti, pa jim ni uspelo – bi bilo to za Slovenijo in za politični prostor zelo dobrodošlo. Tako pa imamo te projekte različnih nastajajočih liberalnih strank, ki želijo ta prostor zapolniti, ampak namesto da ga zapolnijo, ga dodatno drobijo. 
Statut stranke SD narekuje, da v šestih mesecih po volitvah izpeljete volilni kongres. Kakšen rezultat stranke SD na volitvah bi lahko ogrozil vašo funkcijo predsednice?
Zaradi lokalnih volitev smo statut spremenili, da imamo kongres leto po parlamentarnih volitvah, zato da imamo dovolj časa, da ni kongres ravno v času vmes. Tudi sama moram narediti analizo po parlamentarnih volitvah, ali mi je uspelo stranki izboljšati rezultat tudi v primerjavi s prejšnjimi volitvami, kakšna je notranja klima, kako veliko zaupanje uživam, in vse to bo odločalo po letu volitev, kaj bomo SD naredili na naslednjem kongresu. Mislim, da imamo do takrat še veliko časa za analize in razmislek.
Torej takoj po parlamentarnih volitvah ni pričakovati kakršnih koli vaših potez v tej smeri?
Težko bi napovedovala, ker edini scenarij, ki ga imam v glavi, je, da naredimo dober rezultat. Tako da ne razmišljam o tem. Kaj bo, če bo, se bomo odločili po volitvah. 
Kmalu bosta minili dve leti, odkar ste prevzeli mesto predsednice SD. Koliko ste uspeli spoznati specifike slovenskega političnega parketa? Nemalokrat se vam je zaradi vašega evro poslanstva očitalo pomanjkanje poznavanja domače politike?
Drži, sem uspela spoznati. Verjetno ne v takšni meri kot tisti, ki delujejo v politiki v slovenskem prostoru 10 ali 20 let. Mislim, da je prednost, če nisi čisto dober poznavalec, če gledaš na zadeve z neko drugačno, morda bolj zdravo distanco. Mogoče je tudi slabost, če ne poznaš vseh tekmecev, igralcev ali drobovja povezav tako dobro. Bi pa mogoče analizirala tako, da je politična situacija v Sloveniji izjemno slaba. Naša politična kultura je na izjemno nizkem nivoju. In prepogosto imam občutek ne samo, da so politiki sami sebi namen, ampak da bistveno preveč skrbijo za svoje lastne interese, da je veliko delovanja ad hoc, brez dolgoročnih strategij in pogovorov, kar v tem prostoru močno pogrešam.
To je bilo zame razočaranje po delovanju v evropskih inštitucijah, dobrem poznavanju mednarodnega okolja – 20 let sem praktično povezana z delom v Bruslju, poznam nek drug ustroj delovanja in moram reči, da mi je bilo začetno delo tu v slovenskem prostoru, po svoje razočaranje. Prevečkrat se mi je zdelo, da gre za en mali peskovnik prerivanja, kjer se vsi prepirajo za tisti svoj prostor, ne da bi imeli v mislih, kaj želimo storiti in se o tem res pogovarjati. Zato tudi razumem po svoje nezaupanje ljudi, ker prevečkrat dajemo občutek, da se kadrira in sedi na stolčkih, da se zaščiti svoj interes. Želela bi to spremeniti. Želela bi, da bi se bistveno več pogovarjali na kulturen, civiliziran način, se dogovarjali, kaj želimo za ljudi in Slovenijo. Upam, da mi bo to uspelo vnesti v prostor.
Kako trdo kožo ste v tem času dobili? Ali vas takšne seksistične, šovinistične opazke, ki so letele na račun vašega izgleda po našem soočenju, prizadenejo?
Dobila sem kar trdo kožo. Ne prizadenejo me toliko, kot bi me morale. Ker včasih se zdi, da tisto, kar je res nesprejemljivo, postane sprejemljivo. To, da se zdaj cel teden mediji pravzaprav ukvarjajo z nogami, zmerljivkami, žaljivkami, mednožjem in tudi s kadrovanjem SDS nenazadnje namesto z vsebino, me skrbi. In ženske smo prepogosto, to pa doživljam, odkar sem v politiki, tarče žaljivk, seksističnih, šovinističnih ... Prvič resnično čutim, da je politika v Sloveniji še zelo moški svet. In pogrešam ženske in si želim te ženske energije, zato sem zelo vztrajala, da imamo polovico žensk na kandidatnih listah, kar nam je praktično uspelo. Ker se mi zdi, da imamo ženske drugo empatijo in pomirjujočo komunikacijo, tudi študije kažejo, da se ženske voditeljice dobro odrežejo v kriznih situacijah – nenazadnje tudi v zdravstveni krizi. Želim si, da bi nam moški tukaj stopili v bran. To ne sme postati sprejemljivo. Ti nizki udarci, ki jih spremljam po socialnih omrežjih, so res nesprejemljivi. Sem se tudi odzvala, dobila veliko opore in temu moramo v mainstream medijih in politiki reči ne – ne seksizmu.
Ženskim kvotam v politiki ste pripomogli tudi sami, ko ste izpeljali vsaj navidezno dogovorno zamenjavo brez posebnega nemira, vsaj navzven. Takrat je bilo razumeti, da ste to zamenjavo želeli izpeljati z namenom, da stranka SD prevzame primat na levi sredini. Zakaj vam, kot kažejo javnomnenjske raziskave, to ni uspelo?
Jaz še vedno verjamem, da nam to lahko uspe. Mogoče sem po naravi prevelika optimistka. Ampak spet se lahko vrnemo k prejšnji razpravi – kaj se dogaja v volilnem telesu v Sloveniji, zakaj nezaupanje v politiko? Jaz posledice te situacije, da smo SD znotraj obstoječe opozicije stabilni in najmočnejši, da pa imamo novo stranko, ki jemlje liberalni sredini primat, vidim kot nezaupanje ali pa apatijo tudi naših volivk in volivcev ter iskanje nečesa novega. Ampak včasih bi si želela povedati, kaj to novo je.
Koliko se ljudje v resnici vprašajo, kaj jim prinaša to novo? Veste, mi smo vsake štiri leta dobivali v parlament nove stranke, ko praktično nisi poznal poslank in poslancev, kar je znižalo nivo kulture v parlamentu. Vse to moramo vzeti v obzir, ampak se pa zavedam, kaj ljudje sporočajo – da si želijo politike, ki so jim vzor, jim dajejo zaupanje, so odločni in delujejo izven okvirjev obstoječe politike. Tako lahko dobimo zaupanje nazaj.
Ampak vendarle SD je bil leta 2008 relativni zmagovalec volitev. Zakaj vam takšen preboj kljub temu ne uspe? Daleč ste še od tistega rezultata.
Volivke in volivci se bodo odločili, jaz verjamem, tudi glede na izkušnjo v zadnjem tednu. Ko se bodo odločili – danes je še zelo veliko, spet narašča tudi odstotek tistih, ki so še neodločeni. Zadnji teden bo verjetno odločilen, ko bodo ljudje rekli: ""Zdaj se bom pa odločil za tega ali tega."" Tu veliko vlogo igrajo tudi mediji, to je dejstvo. Tudi javnomnenjske raziskave vplivajo na mnenje. Kakšni so interesi medijev in javnomnenjskih raziskav, koga želijo videti kot zmagovalca, igra veliko vlogo.
 Želim si, da smo v predvolilni kampanji kandidati in kandidatke kar se da enako obravnavani, z enakim medijskim prostorom in pokritjem, zato da res lahko ljudem predstavimo program, kandidatke in kandidate. Upam, da bo do zadnjega tako. Zadnji teden pa – tudi leta 2008 je bila podobna zgodba – se ustvari neke vrste lijak na tistega, ki bo lahko premaga drugo stran. Ampak to še vedno ni znak za zdravo demokracijo. Zdrava demokracija je koalicija različnih strank in upam, da nam bo v naslednji vladi uspelo vzpostaviti stabilno koalicijo.
Pravite, da so pomembni mediji. Ste zato nastopili v soočenjih, ki se predvajajo na provladnem mediju?
Zagotovo. Jaz sem nekdanja novinarka in na medije mogoče gledam nekoliko drugače. Absolutno se strinjam z vsemi, ki danes kritizirajo politično vmešavanje v neodvisne medije, zavedam se tudi političnega trobila, propagandnega ustroja Nove24 vladajoče stranke in v ozadju financiranja, ki prihaja iz sosednje Madžarske. Ampak dejstvo je, da v času volilne kampanje želim, da imajo ljudje priložnost slišati, kaj jim želimo povedati. In če ta prostor postaja omejen, danes imamo praktično že polovico medijev v državi, ki so pod nekim političnim nadzorom tudi vladajoče koalicije. In če se začnem odločati, na katere medije hoditi, se lahko izločim tudi iz soočenj RTV. Ker tudi tam se je politična struktura zelo ideološko približala SDS, to se vidi z ukinjanjem kakovostnih oddaj in tem, kako se odločajo v predvolilnih soočenjih. Moj motiv je zelo jasen – ljudem sporočiti, kaj želijo, da bodo imeli izbiro.
Ampak vseeno je razlika med temi mediji. Tokovi financiranja enih in drugih. Pomislek je, da z nastopom tam legitimirate te medije.
Ne bom rekla, da je to lahka odločitev. Planet TV je v zadnjem trenutku šel v skupni volilni projekt z Novo24. V SD z Novo24 ne sodelujemo, ji ne odgovarjamo in se ne pojavljamo v oddajah. In je bila to težka dilema, priznam, da smo rekli vseeno, da na predvolilna soočenja gremo, sploh če bodo kredibilna in bodo zagotavljala enakovredno obravnavo. Zdaj smo, kjer smo. Ali je bila to prava odločitev, ne znam presoditi. Meni je bil interes, da nas čim več ljudi sliši.
Kdo sploh sestavlja vaše volilno telo? Koliko si v zelje skačete s stranko Levica? Kaj pravijo interne raziskave? So to vaši rivali?
Rivali niso, po nazorih sem kar blizu Levici. Kar en del naše stranke – ker imamo zelo barvito stranko – je lahko tudi zelo blizu Levici. Dejstvo pa je, da lahko naši volivci segajo v ves levosredinski prostor, od Levice do liberalne sredine. Tako da moramo nagovarjati vse – vse starostne kategorije, tudi ljudi v mestih in na podeželju. Delamo interne raziskave tako kot druge politične stranke – vidim, da lahko bistveno bolj nagovarjamo ženske, urbana središča, tam, kjer imamo naše volivke in volivce. So pa to res ali v sredinskem prostoru, ki je še močno izpraznjen, ali pa tudi na levi. Kar pomeni, da je obojestransko, da si krademo glasove.
Pravite urbani volivci – zdi se, da se zdaj precej osredotočate na mestna središča in urbane volivce, ki ste jih v preteklih letih izgubili največ. Ali vas okrepitve tipa Jonas Žnidaršič lahko popeljejo na pot stare slave, na kateri ste bili na volitvah leta 2008?
Drži, da smo bili SD v zadnjih letih še pred mojim prihodom precej načeti v urbanih središčih. Jaz sem Ljubljančanka, ne vem, ali nam bo to pomagalo, ker kandidiram v Ljubljani. Pomembno je, da imamo v urbanih središčih, zlasti v prestolnici, dober rezultat. Želela sem predvsem odpreti vrata v stranko – nagovarjati ljudi, ki niso tradicionalno strankarski politični kadri, ampak se odpirati v civilno družbo, nestrankarski sektor, s katerim sem v preteklosti veliko sodelovala, in nenazadnje na liste pridobiti čim več novih ljudi in obrazov, mladih, starih in znanih obrazov, žensk, in se mi zdi, da je na koncu nastala ena zdrava mešanica.
Je pravi recept, da z obrazi, kot sta Jonas Žnidaršič in Blaž Zgaga, ki je prišel zunaj politike na našo listo, nagovarjamo ljudi, ne vem. Vem pa, da je pravilno, da imamo nove ljudi, ki si predvsem želijo iti v politiko. Moje vodilo je bilo, ko smo izbirali kandidate, da so to ljudje, ki si želijo delati v DZ, da bodo vedeli, kaj delati, ker smo tudi imeli izobraževanja za kandidate, da so pripravljeni na to vlogo, če bodo izvoljeni. In da bodo zvesti vrednotam socialne demokracije.
Pravite, da želite stranko izčistiti. Nedavno ste za Delo dejali: “Marsikdaj ne poslušam niti najožjih sodelavcev, ker se mi zdi, da moramo prenoviti ne samo stranko, ampak tudi način delovanja politike v naši državi.” Kdo in kaj vas je motilo, ko ste prevzeli vodenje stranke? Kdo se je moral posloviti? Kdo je prišel na novo, komu najbolj zaupate v stranki?
Pravzaprav mislim, da se ni moral nihče posloviti. Ko sem prišla v to hišo, so bili tu zaposleni, ekipa, ki je še danes. Pripeljala nisem skoraj nobenega. Bolj ali manj sem podedovala ekipo, ampak sem skušala med njimi zgraditi večje zaupanje, videti, kdo je za kaj sposoben, kje so njihovi interesi in ambicije. Skozi proces so se pridruževali novi. Ker sem po naravi človek, ki mora zgraditi zaupanje, ne poslušam v tolikšni meri nasvete in priporočila, kakšen je nekdo, ampak si želim to mnenje ustvariti sama, slediti sebi. Preden uspem zgraditi zaupanje in izbrati, kdo mi je blizu, steče nekaj časa in zagotovo bo ta čas še tekel, ker je nadaljevanje enega postopka.
Kdo je vaš največji zaveznik v stranki?
Mislim, da je več zaveznikov, imam ženske ni moške kolege. Uspelo mi je precej spremeniti ekipe strokovnih svetov, ki danes res zelo dobro delujejo. Poimensko ne bi nikogar izpostavljala, da ne naredim krivice, saj je klop oz. vrsta teh ljudi kar dolga.
Bi si Matjaža Hana še želeli na mestu vodje poslancev?
Za Matjaža Hana sem prepričana, da bo naredil en izjemen rezultat na volitvah, ker je strašno uspešen in priljubljen poslanec v svojem okolju. Bo pa odvisno od rezultatov, kam bo šel. Morda bodo tudi kake druge ambicije. 
Ministrske?
Bomo videli, kakšna bo naslednja vlada in kakšna bodo koalicijska pogajanja.
Priznavate, da je stranka v preteklosti delala napake. Kaj jo najbolj obremenjuje še danes?
Stranka ima dolgo tradicijo. Pogosto slišim na terenu in marsikdo nam očita, saj ste imeli že priložnost, pa je niste izkoristili, saj ste bili že v vladah, pa niste storili, kar ste obljubljali. Jaz ne morem odgovarjati za preteklost, nisem sedela v nobeni vladi, si pa želim vplivati na prihodnost. Ta nahrbtnik, o katerem poslušam, je včasih težak. Bistveno težje je upravljati s stranko s tradicijo kot pa neko novo stranko, se opravičevati za nazaj.  
Je pa tudi to šola in lekcija za naprej. Mislim, da je to zelo koristno, ker se zavedaš, katerih napak ne smeš več ponavljati in imaš neko znanje ter ljudi z izkušnjami, ki te znajo opozoriti na nevarnosti. Mene zanima, kako bomo delali naprej in jaz si iskreno želim, da naredimo miselni preskok, da politika ni tu za nas, ampak da smo mi tu za ljudi. To je res moja želja in upam, da mi bo to uspelo z ljudmi, ki bodo želeli delati pošteno, bodo imeli neko visoko etiko in moralo ter bodo sposobni, ne bodo tu zgolj zaradi neke politične izkaznice.
Katera funkcija v vladi bi vas najbolj zanimala?
Ne želim kalkulirati ali govoriti o scenarijih drugih, dokler ne pridemo do rezultata na volitvah. Ker gremo na zmago, sem pripravljena prevzeti tudi odgovornost vodenja vlade. Če se bomo odločili in bomo del vladne koalicije in bo imel SD le ministrska mesta, se bom potem odločala glede na pogovore.
Gotovo je Ministrstvo za zunanje zadeve, kjer bi se videli?
Gotovo sem močna s političnimi povezavami v mednarodni politiki. Gotovo imam veliko prijateljev, s katerimi sem odraščala v Bruslju in so danes ministri ali pa so bili ministri v različnih vladah. Te povezave včasih v Sloveniji podcenjujemo. So izjemno pomembne, ker je Slovenija majhna in ranljiva. Včasih to pozabljamo in ko pridejo nekateri predsedniki vlad, ki nimajo mednarodnega zaledja, smo mogoče manj slišani in bolj šibki.
Še sodelovanje s civilno družbo. Zdi se, da ste pri referendumu o vodah vse opozicijske stranke imele nekaj od sodelovanja z Inštitutom 8. marec in ostalimi pobudniki referenduma. V kakšni meri se bojite njihove kritike, ko oz. če boste v naslednji vladi?
Kritika je vedno dobrodošla in imam veliko spoštovanje tako do Nike Kovač kot do civilne družbe in nevladnega sektorja. V zadnjih mesecih sem skušala v vse naše razprave okoli programa in strokovne svete vključiti nevladni sektor in civilno družbo. Zdaj, ko smo z Inštitutom 8. marec sodelovali pri referendumu o vodi, smo se dobro spoznali. Sodelujem in se pogovarjam tudi s Teo Jarc in Jašo Jenullom ter drugimi, ker me zanima, kako razmišljajo. Seveda so zelo kritična in glasna civilna družba, nenazadnje sem hvaležna, ker so tako kot mediji nadzor, kaj počnejo institucije. Zavedamo se, da bodo ostali enako kritični, tudi ko bomo v vladi, ampak upam, da bomo znali izkoristiti to tudi sebi v prid in da jih bomo slišali.
Na enem od plakatov sporočate: Brez obljub. A v resnici je vaš program poln obljub, od brezplačnih vrtcev, dostopnosti do specialista v 30 dneh, 700 milijonov evrov za dvig produktivnosti, povišanje minimalne plače, brezplačna prehrana za vse šolarje, krajši delovnik, dvig minimalne pokojnine, 10.000 novih najemnih stanovanj, povečevanje sredstev za javno zdravstvo na 12-odstotni BDP in še in še. Koliko so te obljube težke? Koliko so realno izvedljive?
Brez obljub je bila namenska akcija in še vedno drži. Moj namen in namen stranke je, da vse, kar smo zapisali v program – več kot 240 strani – temelji na finančnih izračunih, časovnici in je izvedljivo. Zakaj brez obljub? Ko sem v zadnjem letu veliko hodila po Sloveniji, sem v glavnem slišala: ""Dovolj imamo obljub. Vsi samo obljubljate. Politika je polna obljub."" Res je, da politiki veliko obljubljamo in potem tega ne izpeljemo. Zato sem vzpostavila ta proces ustvarjanja programa, ki je trajal več mesecev, da smo ga naredili s strokovnjaki skupaj in finančno izračunali, da je izvedljiv. Na marsikateri točki smo sami imeli dvome, pogovarjali smo se s strokovnjaki, a je mogoče.
Primer – 30 dni do specialista – je to mogoče? Je, s pravo formulo in dogovorom, kako zagotoviti več denarja v javnem zdravstvenem sistemu. En del je lahko odprava dopolnilnega zdravstvenega zavarovanja, prenos v obvezno zdravstveno zavarovanje in sprotno večanje sredstev v javno zdravstveno blagajno, Slovenija je pri tem izrazito pod evropskim povprečjem. Vse, kar je zapisano, niso obljube. To je program za 10 let, ne za en mandat.
Zagotovo ga bo treba prilagajati na dane razmere. Že zdaj se nam je zgodila vojna v Ukrajini in ta je naredila svet nepredvidljiv ter nevaren. Mesec nazaj si tega nismo predstavljali. Takoj sem aktivirala naše strokovne skupine, da naredimo akcijski načrt, kar pogrešam pri vladi. Kako zagotoviti samozadostnost z energenti in s hrano hrano? Kako zagotoviti varnost Slovenk in Slovencev in se soočiti s socialnim izzivom, ko bo v Slovenijo prihajalo še več ukrajinskih begunk in beguncev? Vse to smo razdelali, morali smo prirediti tudi kakšno prioriteto, ker so izzivi zaradi razmer okoli nas drugačni.
Ravno o tem govorim. Razmere so negotove, ob tem imamo 40 milijard javnega dolga. Katere bodo tiste glavne prioritete, od katerih ne boste odstopili in jih zagotovo želite izpeljati v tem mandatu? Koliko so te vredne?
Ne glede na vojno v Ukrajini, za katero še ne vemo, kako dolgo bo trajala, bo zdravstvo zagotovo prioriteta. Slovenke in Slovenci potrebujejo kakovostno javno zdravstvo. Sama imam izkušnjo izpred 20 let: če ne bi bila del javnega zdravstva in ne bi imela dostopa do zdravil ter najboljše zdravstvene oskrbe, verjetno ne bi premagala težke rakave bolezni. 
Danes vidim, ko smo šli čez zdravstveno krizo in ljudje niso šli do zdravnika ali specialista, niso postavili prvih ali pravočasnih diagnoz, na eni strani je premalo družinskih zdravnikov, krepi se zasebni sektor in morajo ljudje izbirati med tem, ali bodo čakali leto, da pridejo do specialista, ali bodo plačali, da pridejo naslednji teden, vidim, da je to napačno. Želim si, da naredimo javni zdravstveni sistem z večjimi javno finančnimi vlaganji, cilj je 12 odstotkov BDP v javni zdravstveni blagajni, kar je današnje povprečje v EU. Predvsem pa želim, da imamo v mislih bolnika.
Na zdravstvene storitve v Sloveniji čaka 214.800 ljudi. Tem ljudem obljubljate, da bodo v 30 dneh prišli do storitve. Ali je to sploh izvedljivo?
Vprašate lahko strokovnjake. Z marsikom sem se pogovarjala, vsi so mi to potrdili. Z ambicijo in soglasjem vseh akterjev je to izvedljivo. In mi bomo zagotovili ljudem, da bodo v 30 dneh prišli do specialista.
V tem mandatu?
V tem mandatu.
Koliko je težak tak ukrep?
Za finančni izračun bi morala pogledati v papirje, da ne bom govorila na pamet. Zagotovo pa pravim, da je treba povečati financiranje. Gre tudi za samo reorganizacijo zdravstvenega sistema, kar pomeni tudi skrajšanje administrativnih postopkov, da se zdravniki z njimi ne ukvarjajo. Gre za povečevanje sredstev v javno blagajno. Zagotovo je en prvih korakov ukinitev dopolnilnega zdravstvenega zavarovanja, ki ga danes ljudje plačujejo precej nesolidarno. Namreč vsi ne glede na prihodke plačujejo enak prispevek. Denar se zbira v zavarovalnicah, v času zdravstvene krize še bistveno bolj, namesto da bi odtekal v zdravstvo.
Kdo bi lahko vse te težave reševal v vladni ekipi? Koga bi posadili na mesto zdravstvenega ministra?
Odločila sem se, da se tudi znotraj stranke in mojih ekip ne pogovarjam o tem, kdo bo sedel na kakšnem stolčku, ker želim, da se ljudje dokažejo in pokažejo, koliko so predani in sposobni. Če bi odločala vnaprej, kdo bo kje, bi lahko preveč tvegala. Imam pa zdravstveno ekipo, ki jo vodi zelo sposoben Celjan Branko (Gabrovec op. a.), ki dela sicer na NIJZ. Ampak v tej ekipi je danes čez 80 strokovnjakov in strokovnjakinj, tako da je nabor potencialnih ljudi, ki lahko prevzamejo zdravstveni resor, zelo velik.
Ožjega pa nimate?
V svoji glavi ga imam.
Zdravstveni resor so že vodili ministri iz kvote SD, Borut Miklavčič, nato Dorjan Marušič. Kaj večjega takrat ni bilo narejeno, da bi uredili to področje. Zakaj bi vam ljudje danes zaupali, da ne bo ostalo pri obljubah na papirju?
Težko govorim za nazaj. Mislim, da če smo iskreni, tudi kakšnemu drugemu zdravstvenemu ministru ni uspelo narediti velikih sprememb nenazadnje tudi danes, pa je bila situacija vendarle drugačna tudi zaradi epidemije covida-19. Bi rekla, da smo bili Slovenci precej neuspešni pri obvladovanju epidemije. 
Ampak imam ta optimizem, da je ta naša zdravstvena ekipa zelo usposobljena in spremljam njihovo delo, vsaj slabi dve leti intenzivno delujejo, se pogovarjajo, vključujejo različna strokovna mnenja, več od tega ne morem pričakovati. Vse, kar lahko z gotovostjo rečem, je, da so strokovnjaki, da želijo narediti najbolje, nekdo pa mora na koncu sprejeti odgovornost. Ali smo zdaj boljši, kot je nekdo drug? Zagotovo smo boljši, ker imamo bistveno močnejšo ekipo.
Napovedujete, da boste znatno dvignili plače medicinskim sestram in zdravstvenim tehnikom. Za koliko? Zdravniki že zdaj opozarjajo, da so se razmerja z lanskim dvigom plač v zdravstveni negi porušila. Kakšne načrte imate glede plač zdravnikov?
Predvsem imam ambicijo prenoviti enotni plačni sistem in to v sodelovanju ter socialnem dialogu z vsemi partnerji. Kar je vlada naredila, je, da je z izključitvijo zdravnikov odprla Pandorino skrinjico. Pozabila je na druge storitve, zaposlene v javnem sektorju, tudi zdravstveno osebje, tehnično, zato so se dogajali protesti.
Ko govorimo o prenovi enotnega plačnega sistema, vem, da je to velik zalogaj, ampak delati ga je treba skupaj s sindikati v socialnem dialogu, to je naša ambicija. Kako bomo zviševali plače? Zagotovo ne na privilegiran način samo za določene skupine. Naš cilj pa je, da bomo zagotavljali minimalno plačo – vsaj 800 evrov – in potem progresivno zviševali.
Ampak verjetno imate v glavi nek okvir, za koliko bi se morale medicinskim sestram zvišati plače. 
Povem, da smo v vseh pogajanjih doslej želeli zagotoviti, da so vsi skupaj kot del javnega sektorja v enotnem plačnem sistemu in ne privilegirani. Kakšna bo računica plače, je odvisno, kako bomo prilagajali tudi plače drugim v javnem sektorju –  v šolstvu, izobraževanju in vrtcih.
Fides že dlje časa vztraja pri svoji nameri o izstopu iz sistema plač v javnem sektorju. Pravijo, da od tega ne bodo odstopili. 
Težka pogajanja bodo. Za vsako naslednjo vlado bo zalogaj, kako uskladiti različne interese, ampak voditi socialni dialog s socialnimi partnerji in sindikati se mi zdi izjemno pomembno. Vem, da je to velik izziv, ampak samo tako bomo lahko uspeli dosegati neke kompromise, s katerimi upam, da bodo zadovoljni vsi.
Naštejte tri konkretne ukrepe, s katerimi bi se poleti pripravili na epidemiološko nepredvidljivo jesen.
Predvsem bi poslušala stroko, imela bi strokovno ekipo, ki bi jo vodili usposobljeni epidemiologi oz. tisti, ki najbolje obvladujejo zdravstveno situacijo. Bila bi lahko tudi del vladne ekipe. Potem bi želela s pomirjujočo komunikacijo in sočustvovanjem povabiti ljudi, da pomagajo s tem, da spoštujejo ukrepe. Predvsem ne bi več šla v ad hoc ukrepe mimo zakonov in ustave, ampak skozi parlamentarno obravnavo uvedla nazaj delujočo pravno državo, ko gre za obvladovanje epidemije.
S stroko, s katero se usklajujete zdaj, pa nimate pripravljenega nabora ukrepov?
Imamo zelo dolg nabor, ves čas zdravstvene epidemije smo pošiljali nabor ukrepov predsedniku vlade, zato smo se tudi udeležili prvega posveta, ki ga je organiziral predsednik države, žal pa nismo bili slišani. Seveda se ti ukrepi glede na to, koliko danes poznamo epidemijo in koliko smo jo poznali pred dvema letoma, spreminjajo in prilagajajo. Koliko smo v tem času naredili za prezračevanje prostorov? Nič. V šolah, vrtcih in ustanovah bi lahko bistveno več naredili, če bi se zavedali, koliko pomeni prezračevanje prostorov za neširjenje virusa. In še bi lahko naštevala.
Kakšen energetski načrt predlagate za prihodnjo zimo?
Slovenija v zadnjih letih ni bila ambiciozna, ko gre za obnovljive vire. Mi predvsem potrebujemo diverzifikacijo virov, to je seveda dolgoročni ukrep, če gledamo, kako zagotoviti obnovljive vire ali sončnih ali vetrnih elektrarn. Sončne elektrarne bi lahko danes zagotavljale bistveno več elektrike, pa nismo naredili veliko. Dolgoročno zagotovo moram vložiti velik napor v obnovljive vire energije.
Kratkoročno pa to, kar je skušala vlada – žal zelo pozno tudi z znižanjem marž cen in zniževanjem DDV – predvsem zagotoviti, da bomo naslednjo zimo preskrbljeni z energenti. Cene se bodo dražile. Cela Evropa išče obvode z utekočinjenim plinom in dobavami iz tretjih držav. Tu moramo biti predvsem močno proaktivni in iskati rešitve znotraj EU.
Kako močno lahko zagovarjate zelene politike s Teš 6 na grbi?
Jaz ne čutim bremena Teš 6, nikoli se nisem ukvarjala s tem bremenom. Tudi v SD, kolikor vem, ni nihče v kakšnem kazenskem postopku glede Teš 6. Je pa zagotovo res, da je to težko vprašanje, ki dostikrat bremeni stranko. Menjavale so se različne ekipe in vlade, a želela bi si, da lahko izpeljemo cilje glede zaprtja premogovnika in sanacije Šaleške doline, za katero smo dobili evropska sredstva, predvsem pa glede pravičnega prehoda, do bodo lahko ljudje tam imeli delo in bodo lahko normalno preživeli. 
To so težki izzivi za dolino, tudi težki izzivi bodo, kako zagotavljati elektriko. Ker danes zaprtje Teš 6 pomeni, da praktično lahko v državi okoli 40 ali več odstotkov gospodinjstev izgubi svetlobo. To so izzivi, ki jih bo morala naslavljati vsaka vlada, kako zagotoviti jasen energetsko-podnebni akcijski načrt. Mislim, da nobeni vladi doslej ni zares uspelo, da bi bili dovolj ambiciozni, kako bomo samozadostni. Socialni demokrati se zavedamo, da bo jedrska energija verjetno morala biti vir za neko prehodno obdobje. Je pa to tako občutljivo finančno in strateško vprašanje, da se bomo morali o njem pogovarjati in dogovarjati skupaj z ljudmi na referendumu.
Poudarjate, da ste močni v zunanji politiki in da so vezi, ki ste jih spletli v Bruslju, vaša prednost. Kako bi vi pripeljali arbitražno zgodbo do konca?
Predvsem s tem, da bi jasno sledili odločitvi arbitražnega sodišča oz. razsodbe, ki smo jo dobili. Ta razsodba zagotovo ne eni ne drugi strani ni najbolj po godu, ampak je verjetno največ, kar je Slovenija lahko dobila in verjetno boljše ne bo. Mislim, da je vsakršna poteza, ki gre stran od spoštovanja arbitražne razsodbe, zelo nevarna. 
Skrbi me, kaj se dogaja v tihi diplomaciji med predsednikoma vlad ta hip, o dogovarjanju o ribiškem sporazumu, ker to lahko pomeni zelo nevarno odstopanje od arbitražnega sporazuma in tudi nespoštovanje parlamentarnih postopkov. Ti kritični glasovi nenazadnje tudi slovenskih ribičev, ki opozarjajo, da hrvaški ribiči nimajo prostora v našem morju in da odstopamo od dogovorov, so za državo in zunanjo politiko izjemno nevarni.
Ali vas je vojna v Ukrajini presenetila?
Absolutno. Mislim, da je presenetila in prestrašila cel svet, grozljivi prizori ljudi, bombardiranja in vojskovanja. Huda ruska agresija Putina je vredna najostrejše obsodbe. Težko je gledati prizore mam in otrok, ki bežijo, skoraj štirje milijoni beguncev so na evropskih tleh, bistveno več kot kadar koli v zgodovini Evrope in to bo velik izziv. Ukrajina je v velikem delu porušena. Preden se bo življenje postavilo nazaj, bo potrebno veliko solidarnosti in evropske pomoči. Upam, da lahko po mirni poti, z dialogom, brez rožljanja z orožjem in nepotrebnih solističnih akcij tudi majhne Slovenije čim prej zagotovimo mir.
Kako bi vi ukrepali, če bi bili na poziciji moči, da bi lahko ukrepali?
Skupaj z vsemi evropskimi voditelji. EU se je odzvala zelo enotno s sankcijami proti Putinu, zelo enotno tudi v pomoči Ukrajini, ki ni samo pomoč v orožju, ampak je pomoč pri dobavi zdravil in hrane, je humanitarna pomoč. Slovenija bi lahko bistveno več naredila s humanitarno pomočjo. Sprašujem se, zakaj Slovenija ni poslala nekoga, ki bi koordiniral humanitarno pomoč v Kijevu, namesto da smo se spraševali, zakaj tja odhaja diplomatska misija, človek z obrambnega ministrstva, ki en dan dvigne zastavo, drug dan spet spusti, nato dvigne in spet spusti. Zdi se precej neusklajena akcija in predvsem pogrešam zunanjega ministra. Nekako je postal odsoten, odkar traja vojna v Ukrajini, zdi se, da gre to samo v korist predsedniku vlade, ki jo s takšnimi herojskimi akcijami izkorišča za politični namen.
Kako vidite vlogo našega evropskega komisarja, ki je pristojen ravno za krizne razmere?
Želim si, da bi bil bolj slišan, da bi ga tudi v Sloveniji večkrat opazili, ker je vendarle pristojen za humanitarno pomoč. Tudi v Bruslju ga ne opazim veliko, a mogoče verjamem, ker ima veliko dela. Mogoče bi lahko dal nasvet Sloveniji, kako izkoristiti to humanitarno dimenzijo in državi pomagati, pa žal tega nisem zasledila.
Na začetku se je zdelo, da je Slovenija dobila precej marginalno vlogo v Evropski komisiji s takim resorjem, kar se je čez čas skozi izzive, ki so sledili v teh letih, izkazalo, da je kar pomembna vloga. Ali Janez Lenarčič dobro opravlja svojo funkcijo po vašem mnenju?
Resor, ki ga ima, je zelo pomemben. Že v času zdravstvene krize in naravnih katastrof ter vse solidarnostne pomoči komisar Lenarčič imel pomembno vlogo. Težko sodim, ker pravzaprav ne slišim veliko. Kar verjetno pomeni, da tako zelo glasen ni, mogoče ne izkorišča dobro komunikacije, zagotovo pa ima veliko dela. Ali dela uspešno, je mogoče bolje vprašati njegove kolege v Evropski komisiji. Jaz sem in tja vprašam Slovenke in Slovence, ki jih poznam, ali vidijo in slišijo našega komisarja, a moram reči, da odgovori niso preveč spodbudni.
Kolikšna možnost obstaja, da se vrnete na mesto evropske poslanke?
Mislim, da sem v glavi že zdavnaj sprejela, da se vračam domov. Če bi se seveda zgodilo, da so volitve izjemno slabe za SD, potem bom iskala in morala delati druge stvari. Ampak ta trenutek je moja želja in ambicija ostati v Sloveniji.
"
https://www.24ur.com/novice/slovenija/vzpon-iliberalizma-na-periferiji-eu-v-pogojih-krize-kapitalizma.html,Vzpon iliberalizma na periferiji EU v razmerah krize kapitalizma,"Mineva že več kot tri desetletja, odkar je Francis Fukuyama objavil najprej znameniti esej, pozneje pa še knjigo z naslovom Konec zgodovine. V kontekstu padca berlinskega zidu in poraza Sovjetske zveze v hladni vojni ter realsocializma v Evropi, čemur je sledilo obdobje tretjega vala demokratizacije (Huntington), se je zdelo, da sta liberalna demokracija in kapitalizem postala univerzalni. Hkrati pa je bilo eksplicitno predpostavljeno, da je demokracija mogoča le v liberalnih in kapitalističnih družbah, kar je tudi pomenilo izenačitev liberalne demokracije z demokracijo nasploh. Ta teza je še posebej stavila na združenost oz. enačenje demokracije s kapitalizmom.","
V kontekstu Evrope se je kar dobro desetletje zdelo, da ta teza drži. Predvsem postsocialistične države, ki so postale leta 2004 in pozneje članice EU, so vse relativno hitro prestale ""dvojno tranzicijo dohajanja"": najprej so postale kapitalistične države in družbe, pozneje pa tudi konsolidirane – vsaj glede na zelo specifične kriterije – liberalne demokracije. Istočasno pa je vpeljava oz. restavracija kapitalizma potekala z neoliberalno ""doktrino šoka"", ki jo je Jeffrey Sachs takrat promoviral po vzhodni in srednji Evropi. Slovenija je bila med preostalimi državami, ki so leta 2004 postale članice EU, dolgo časa izjema, toda tudi to se je postopoma spreminjalo s približevanjem EU.  Postsocialistične države članice EU so postale nova periferija EU, saj so zagotavljale širitev enotnega trga, omogočale so konkurenčno prednost podjetij iz osrednje EU in predvsem ponujale bazen cenejše oz. poceni delovne sile, kar je bilo v interesu kapitala iz centralnih evropskih držav. Ključno je bilo, da je ""evropska prihodnost"" skrbela za to, da postsocialistične družbe ne bi ""skrenile"" s poti vpeljave kapitalizma.  
Kriza leta 2008 je spremenila veliko stvari v kapitalističnem svetovnem sistemu – v EU in tudi na njeni novi periferiji. Najprej je evropski projekt doživel hud udarec in ideja o tem, da so v EU vse države enake in enakopravne, je propadla, saj je postalo jasno, da EU v kriznih situacijah deluje v skladu z interesi najmočnejših članic in finančnega kapitala. Drugič, periferiji sta bila pogosto vsiljena varčevanje in zategovanje pasu, ki so ju predpisovale institucije EU skupaj z MDS in SB. To se je največkrat kazalo kot zmanjševanje obsega socialne države (podobni procesi so se dogajali tudi v jedrnih državah EU, le da manj radikalno). Tretjič, na globalnem nivoju, v razmerah, ko se je kazala možnost pomembnih ekonomskih sprememb v smeri omejevanja moči trgov in različnih frakcij kapitala, so te izostale. Liberalne elite so na ravni EU, pa tudi drugod, za rešitev krize in pokrizno obdobje ponujale še več istega.
Liberalni politiki v EU ni uspelo najti nobenega novega odgovora na vse večja protislovja svetovne kapitalistične družbe v 21. stoletju. V tem kontekstu so ""levica"" oz. liberalci in preostanek socialdemokratov ostali na stališčih nasprotovanja omejevanju trgov. Levega odgovora – razen nekaterih poskusov, ki so bili zatrti v kali – ni bilo. Brezidejnost in reprodukcija statusa quo sta tako dali prostor desni iliberalni politiki.
V tem kontekstu naraščajoče negotovosti, varčevanja, neenake obravnave držav in naraščajoče neenakosti v posameznih državah, so moč v postsocialističnih državah – pa tudi drugod po Evropi in svetu, le da so razlogi za to nekoliko drugačni od tistih, ki jih razlagamo tukaj – v prvi res globalni krizi kapitalizma od poraza realsocializma začele pridobivati predvsem desne iliberalne politične sile, ki so imele za krizo kapitalizma zelo ""priročne"" odgovore – za vse so bili krivi tujci, migranti, elite itd. Sami pa so se predstavljali in se še vedno predstavljajo kot tisti najboljši, nekorumpirani in pošteni politiki, ki zagovarjajo močnejšo nacionalno državo in protekcionizem v kapitalizmu.
Iliberalna politika na postsocialistični periferiji EU temelji na ksenofobni, seksistični in (pogosto) rasistični politiki skupaj z zaščito in/ali nastankom novih kapitalskih elit v lastnih državah ter reprodukcijo lastnega vladajočega položaja ob porazu globalnega neoliberalnega projekta. Na krizo EU, krizo neoliberalne globalizacije in naraščanje neenakosti – predvsem premoženjske, kar je globalni fenomen – ter na podrejen položaj posamične države v odnosu do centralnih držav EU ponuja iliberalna politika še več istega, le da z drugačnim besednjakom. Iliberalna desnica na periferiji EU uspešno kanalizira nezadovoljstvo in vzbuja navidezno gotovost, hkrati pa v bistvu skrbi za reprodukcijo kapitalizma in trga, le da z drugačnim, politično manj korektnim videzom.
Iliberalni politiki na periferiji EU pridobivajo moči zaradi nezadovoljstva in realnih eksistenčnih problemov ljudi, hkrati pa je to specifičen odgovor na nedemokratični liberalizem oziroma tehnokratsko vladavino, ki ga vsiljujejo nadnacionalne institucije na evropski periferiji zaradi potreb po reprodukciji odvisnega kapitalizma. Toda liberalci, ujeti v neoliberalnem globalizacijskem diskurzu, ne morejo razumeti, še manj pa razrešiti protislovij, ki generirajo vzpon iliberalne politike, kajti s svojimi politikami in ukrepi ob historičnem porazu levice ustvarjajo primerne razmere za povečevanje moči in privlačnosti iliberalne desnice. Tako pojav desne iliberalne politike in boj liberalcev zoper njo simbolizirata ""konec ekonomske zgodovine"" – tako liberalna kot iliberalna politika prisegata na trg in kapitalizem, razlika je le modaliteta, ki pa je prilagojena partikularnim interesom in položaju države ali elite v kapitalističnem svetovnem sistemu.
"
https://www.24ur.com/novice/volitve/kako-zagotoviti-ustrezno-zdravstveno-oskrbo-za-vse.html,Kako zagotoviti ustrezno zdravstveno oskrbo za vse? ,"V predvolilnem času tako rekoč vse stranke v ospredje spet postavljajo zdravstvo – kakovostno in za vse dostopno. Toda po dveh letih epidemije je zdravstvo samo še bolj izčrpano in še bolj težko dostopno. Že pred epidemijo predolge čakalne vrste za različne specialistične preglede in obravnave so se še podaljšale, več kot 130 tisoč ljudi je celo brez osebnega zdravnika. Zdravniki iz zdravstvenih domov odhajajo k zasebnikom ali drugam – tja, kjer so plače višje, obremenjenost pa manjša. O odhodu razmišlja tudi vse več mladih zdravnikov. ","Za številkami slovenskega zdravstva smo ljudje. Na eni strani veliko pomanjkanje zdravnikov, ki seže do številke 1000, na drugi tisti, ki nimajo osebnega zdravnika ali pa imajo do njega omejen dostop. Gre za 130.000 posameznikov. 
Največji je primanjkljaj med družinskimi zdravniki, ravno v temelju zdravstva torej. Že nekaj let na zbornici ugotavljajo tudi: ""Da je prijav manj tudi za nekatere druge stroke, ki so pretežno vezane na bolnišnično okolje in spadajo med t. i. težko, zahtevno medicino, če navedem primer intenzivne medicine, hematologije, nekaterih kirurških strok,"" pripoveduje predsednica zbornice Bojana Beović. 
In kako bi sistem, ki nujno potrebuje rešitve, spreminjale politične stranke? V NSi med drugim predvidevajo ukinitev koncesij in uvedbo samostojnega nosilca zdravstvene dejavnosti. Pri gibanju Povežimo Slovenijo navajajo, da mora javno zdravstvo pomeniti pravico do hitre in učinkovite zdravstvene oskrbe. V SDS nameravajo izboljšali kakovost storitev, povečati dostopnost in zagotoviti konkurenčnost slovenske medicine. Pri gibanju Svoboda so za ukinitev dvoživk, vzpostavljali bi konkurenco za izvedbo zdravstvenih storitev vse do upada čakalnih vrst. V SD bi stimulirali dodatno delo v javni zdravstveni ustanovi in odgovornost zdravstvenega menedžmenta. Tudi pri Levici bi ukinili t. i. dvoživkarstvo in krepili javno zdravstvo z dodatnimi sredstvi. V LMŠ bi povečevali privlačnost poklica zdravnika družinske medicine z zagotovitvijo boljših razmer za delo. V SAB pa povečali število družinskih zdravnikov in izboljšali pogoje dela.
Ta čas pa, kot ugotavljajo zdravniška društva: ""Smo valilnica kadrov za bogate države,"" in dodajajo, ""zdravstveni sistem bo uspešen v spopadanju z izzivi oskrbe bolnikov šele, ko se bomo kadrovsko dovolj okrepili, da bomo kos rednim programom.""
Epidemija je še poglobila težave našega zdravstva, ki se kopičijo že leta. V oddaji 24UR ZVEČER sta o tem spregovorila družinski zdravnik dr. Rok Ravnikar in dr. Luka Kovač iz združenja Mladi zdravniki. 
'Potrebna je večja fleksibilnost zaposlovanja'
Je predlog NSi o samostojnih nosilcih zdravstvene dejavnosti dobra rešitev? Bo zaradi tega več družinskih zdravnikov? ""Situacija je tako resna, da rešitev ne moremo ločiti na leve ali desne, ker v potapljajočem se čolnu je čisto vseeno, na kateri strani mečeš vodo iz čolna. Fleksibilnost zaposlovanja na primerni ravni je ena od stvari, ki so se identificirale kot problematične v Sloveniji. Se pravi, če bi imeli mladi zdravniki na voljo več oblik zaposlovanja, sodelovanja, tudi v najbolj zaželeni smeri, kot je poklic svobodnega zdravnika, bi to na primarno raven nedvomno privlačilo nekaj več mladih zdravnikov kot do sedaj,"" je menil Ravnikar. 
Vsi se zavedamo, da je zdravstvo eden od temeljev naše družbe. 14 ministrov, ki so se zamenjali v zadnjih 14 letih, zagotovo ne prispeva k temu, da bi se implementirale učinkovite rešitve na področju zdravstva, pa je dodal Kovač. ""Pridružujem se mnenju dr. Ravnikarja, da predvsem na področju primarnega zdravstva potrebujemo nekaj drugačnega, večjo fleksibilnost, ker na trg dela oz. v samo zdravništvo vstopamo mladi, ki smo odraščali v nekoliko drugačnem sistemu in potrebujemo drugačne delovno-pravne oblike."" Dodal je tudi, da si 'svobodnega zdravnika' niso izmislili oni, pač pa gre za organizacijo dela, ki je podobna večini držav EU.
'Če hočemo zadržati mlade zdravnike, moramo sprejeti odločne in hitre korake'
Opozoril je, da slabe plače, na kar opozarjajo v SAB, niso omejene samo na družinske zdravnike. ""Vsi zdravniki vstopamo z enakimi pogoji v sam poklic. Mladi zdravniki , torej specializanti, mladi specialisti smo, bi lahko rekli, slabo plačani. Specialist družinske medicine oz. specialist s plačnim razredom 45, to je zdravnik specialist, ki je zaključil specializacijo štiri do šest let, njegova osnova plača je devet evrov neto na uro.""
Ravnikar je pripomnil, da so slabe plače posredno tudi eden od razlogov, da se tako malo mladih odloča za družinsko medicino. ""To je eden od pomembnejših vidikov, čeprav plača pri družinskih zdravnikih nikoli ni prva izbira za izbiro specializacije. Je pa to eden od ukrepov, ki jih ima država na voljo, da skuša vplivati na izbiro mladih. Če hočemo, da bodo zdravniki ostali v Sloveniji ne glede na specializacijo, je to področje, ki ga bo treba urediti. Mi smo v stikih s sosednjimi državami iz EU, kjer so razmerja plač jasna. Mladi imajo prosto pot in bodo šli tja. Če jih hočemo zadržati za naše paciente, bo treba sprejeti neke konkretne, odločne in hitre korake."" 
'Ključna težava so pogoji dela'
Kovač je znova poudaril, da se Mladi zdravniki strinjajo s sindikatom Fides in zahtevajo izstop iz enotnega plačnega sistema. ""Kajti Fides je prepoznal, da je ta oblika za zdravnike v trenutni strukturi nesprejemljiva. Ne omogoča dovolj fleksibilnega nagrajevanja, dovolj finančne stimulacije za to, da bi se vsi oz. večina mladih odločala, da ostane v tem sistemu. In kot smo pokazali v naših analizah na primeru Nemčije in Velike Britanije, so plače zdravnikov v Sloveniji vsaj 20 do 30 odstotkov prenizke, tudi če upoštevamo BDP glede na Nemčijo in Veliko Britanijo."" 
Kako pa spodbuditi mlade, da bi se v večjem številu odločali za družinsko medicino? Je dovolj, da zgolj razpišemo več specializacij in upamo na najboljše? Seveda ne, odgovarja Ravnikar, saj sta Zdravniška zbornica in ministrstvo zadnjih 10 let redno razpisovala več mest za družinsko medicino, kot je bilo interesa. ""V zadnjih 10 letih je ostalo nezapolnjenih skoraj 600 mest za specializacijo iz družinske medicine. Se pravi, tukaj ni problem v razpisovanju ali omejevanju dostopa do družinske medicine. Ključna težava so pogoji dela: preobremenjenost in prenasičenost z administrativno-birokratskimi obremenitvami, ki niso strokovni izziv. Mi opravljamo delo, ki bi ga morali izpolnjevati predstavniki ZZZS-ja. To niso stvari, zaradi katerih smo mi študirali medicino."" Opomnil je tudi, da so družinski zdravniki pogosto manj cenjeni med kolegi. 
Pri zasebnikih je fleksibilnost nagrajevanja večja, bi morali to zagotoviti tudi v javnih zavodih? Učinkovitost je zagotovo ena od pomembnih lastnosti, ki jim mora slediti vsaka organizacija, a v zdravstvu, ki je tukaj nekoliko specifično, morata biti na prvem mestu kakovost in zagotavljanje varne oskrbe za bolnike, je poudaril Kovač. ""Hkrati pa bomo varno in kakovostno oskrbo zagotovili tako, da bomo sledili evropski direktivi 48-urnega delovnika. To je ena od stvari, ki jo mladi zdravniki vse bolj poudarjajo – da sledimo temu, da omejimo delovni čas na področju zdravstva."" 
'Po tem, kdo bo na položaju ministra za zdravje, bomo vedeli, kako resno misli vlada'
Kako bi bilo treba izboljšati naš zdravstveni sistem, kaj bi morali biti prvi ukrep nove vlade, katera koli že bo? Kovač je navedel, da je po podatkih Zdravniške zbornice med leti 2010 in 2020 Slovenijo zapustilo oz. ni nadaljevalo kariere v zdravništvu okoli tisoč zdravnikov – nekje 500 diplomantov in še 400 zdravnikov. To je približno toliko, kolikor zdravnikov manjka, da bi dosegli evropsko povprečje. ""Kar mi vidimo kot temeljni ukrep, ki ga pričakujemo od naslednje vlade, je predvsem stabilnost. Rabimo stabilnega ministra in nek jasen cilj, ki naj ga vladajoča politika zasleduje."" 
Ravnikar je dodal, da izkušnje kažejo, da ni toliko pomembno, kaj stranke zapišejo v programih, ampak koga bodo postavili za ministra. ""To, da so jih zamenjali 20 v 20 letih, pomeni, da nikoli nobena politična garnitura ni tvegala z močno politično osebnostjo na Ministrstvu za zdravje, zato vsebinsko ni bilo nikoli soočeno z nekim rešitvami tako kompleksnega sistema, kot je zdravstvo. Če se bo nek pomemben predsednik ali predsednica koalicijske stranke bodoče vlade odločila biti minister za zdravje, bomo vedeli, da naslednja vlada misli resno.""
"
https://www.24ur.com/novice/slovenija/ali-bosta-slovenska-in-hrvaska-vlada-vzpostavili-skupno-ribolovno-obmocje.html,Neuradno: skupno ribolovno območje naj bi bilo precej omejeno,"O dogovorih slovenske in hrvaške vlade o morebitni skupni ribolovni coni še vedno ni nič javno znanega. Po nekaterih neuradnih informacijah naj bi bilo skupno ribolovno območje precej omejeno, vanj pa bi lahko vplulo enako število slovenskih in hrvaških ribičev. Kmetijski minister Jože Podgoršek še vedno vztraja, da o skupni ribolovni coni ne ve nič, pravi pa, da se z domačimi ribiči že pogovarja o tem, kaj bi takšno območje pomenilo zanje.","
Kmetijski minister Jože Podgoršek tudi danes vztraja, da o dogovoru o skupni ribolovni coni ne ve nič: ""Tukaj moram generično zanikati kakršne koli informacije. Mi nimamo nobenih informacij, ne sodelujemo v teh pogovorih in zato bo na ta vprašanja verjetno odgovoril resorni minister, minister za zunanje zadeve.""
Povsem drugačno taktiko so očitno ubrali Hrvati. Njihova ministra za zunanje zadeve in kmetijstvo sta se že pred mesecem skupaj udeležila sestanka z istrskimi ribiči, kjer so glede na odzive ribičev očitno govorili tudi o vzpostavitvi skupne ribolovne cone. ""Slovenci nas kaznujejo, a mi njim ponujamo morje, da bi lahko ribarili, da nam umaknejo kazni,"" je dejal Danijel Kolec, ribič iz Umaga. ""Kako to Hrvati komunicirajo, težko komentiram. Mi smo ves čas v navezi s slovenskimi ribiči in se tudi pogovarjamo, kaj bi morebitno takšno ravnanje lahko pomenilo,"" pa dodaja Podgoršek.
Po naših neuradnih informacijah naj sicer politika ne bi razmišljala o vzpostavitvi splošne ribolovne cone, ampak bi v sporno območje spustila zgolj enako, omejeno število slovenskih in hrvaških ribičev. Ideja, ki diši predvsem savudrijskim ribičem, bolj vezanim na Piranski zaliv.""Za ribiče, predvsem s področja Savudrije, je to sprejemljivo. To je samo priprava za uresničitev sporazuma o obmejnem sodelovanju,"" razlaga Danilo Latin, ribič iz Savudrije.  
Aleš Boljle, vodja ribiške pisarne, na vprašanje, ali je ta košček morja, ki ga imamo Slovenci, sploh dovolj velik, da bi vanj spuščali še hrvaško ribiško floto, odgovarja: ""Ne, seveda ni in v vsakem primeru bi bilo potrebno upoštevati strokovne argumente in dejansko stanje slovenskega gospodarskega ribolova, ki je, kot rečeno, omejeno."" Kakršne koli odločitve bi morale biti sprejete na podlagi razmejitve, ki jo je določila arbitraža, je prepričan. 
"
https://www.24ur.com/novice/slovenija/osmi-marec.html,Inštitut 8. marec: Oblast je nad nas poslala inšpektorat,"Inštitut 8. marec, ki poziva k oddaji podpisa v podporo njihovemu predlogu zakona proti škodljivim ukrepom oblasti, je sporočil, da so od inšpektorata dobili poziv za pojasnila glede kampanje. Prekrškovni organ je začel zbirati pojasnila in dokaze o njihovih domnevnih prekrških volilne zakonodaje. Kot so poziv komentirali v 8. marcu, se je zgodilo vse, kar so javno napovedali pred dvema dnevoma, in sicer da oblast ne bo izbirala sredstev za diskreditacijo. ","
Kot so zapisali v pozivu za pojasnila, je Inšpektorat RS za notranje zadeve v zadnjem obdobju zoper Inštitut 8. marec prejel več anonimnih prijav v zvezi z domnevnimi kršitvami volilne zakonodaje. Kot so še zapisali, so prejeli tudi novinarska vprašanja v zvezi z aktivnostmi, ki jih izvajajo v času volilne kampanje. Pozvali so jih, da se opredelijo do tega, ali izvajajo volilno kampanjo in kdo je oseba, odgovorna za izvedbo kampanje. 
V 8. marcu so v odzivu zapisali, da je oblast nad Inštitut 8. marec poslala inšpektorat: ""Žal se je zgodilo vse, kar smo v Inštitutu 8. marec javno napovedali pred dvema dnevoma, da oblast ne bo izbirala sredstev za diskreditacijo. Sprva so se poslužili diskreditacij in lagali o vsebini zakona proti škodljivim ukrepom oblasti ter ljudi strašili, da jim bomo jemali pomoči in dodatke. Oblast podcenjuje ljudi, misli, da se z njimi da manipulirati, a jim ne bo uspelo, kar dokazuje na tisoče podpisov pod zakonom. Vsak si lahko vsako od sprememb na lastne oči ogleda in se prepriča, da zakon zgolj zmanjšuje vpliv politike na šolstvo, pravosodje in Policijo ter vrača enakopravnost in pravno državo. Zdaj pa prek 'anonimk' nad nas, ne da bi za to obstajala kakršna koli zakonska osnova, pošiljajo še inšpektorat pod okriljem Ministrstva za javno upravo. Osebne diskreditacije, medijski napadi in napadi s strani institucij so avtoritarni prijemi oblasti, ki hoče zastraševati, utišati.""
Kot dodajajo, ""je oblasti jasno, da je kampanja, s katero predlagajo zakon z overjenimi podpisi državljanov in državljank ter glas o njem širimo med ljudmi, naša temeljna zakonska in ustavna pravica. Vsako odrekanje te pravice je nedemokratično, preprečevanje udejanjanja naše pravice pa bi bilo kaznivo."" 
 Kot so dodali, jim je poslanka SDS Alenka Jeraj  ""pred dnevi celo zabrusila, da če želimo spreminjati zakone, naj ustanovimo stranko. Ta izjava kaže vse, kar je narobe s politiko trenutne oblasti. O zakonih in o tem, kako naj se razvija naša družba, lahko odločajo samo stranke, ljudje naj pa bomo preprosto tiho. To je strankokracija, ki je v nasprotju z demokratičnimi temelji naše ustave. V nasprotju z ustavnimi določbami oblasti ljudstva (3. člen), pravice sodelovanja pri upravljanju javnih zadev in pravice do predlaganja zakonov. Demokratična politika mora delati z ljudmi in za ljudi."" 
Kaj jim v anonimkah očitajo, ne vedo:"" Vemo pa, da v njih ne more biti ničesar relevantnega, saj zgolj udejanjamo svojo ustavno pravico. Na dopis bomo odgovorili v roku, ki nam je bil postavljen.""
Nika Kovač, direktorica Inštituta 8. marec, ob tem poudarja: ""V Inštitutu 8. marec se v teh časih oklepamo skupnosti. Čudovite, pogumne in solidarne skupnosti, ki se je vzpostavila ob referendumu za čisto pitno vodo. Skupnosti, ki se je vzpostavila ob kampanji Gremo volit. Skupnosti, ki daje podpise podpore za zakon proti škodljivim ukrepom oblasti. V skupnosti je upanje. Ta ustvarja pozitivne spremembe. In ne danes ne jutri in ne na volitvah ne bomo pustili, da nam jemljejo glas. Saj je glas osnova demokracije."" 
Spomnimo: 8. marec z zakonom proti  ukrepom oblasti in pozivi na volitve
V Inštitutu 8. marec pozivajo k oddaji podpisa v podporo predlogu zakona proti škodljivim ukrepom oblasti, ki so ga pripravili sami. Prepričani so, da bodo s predlogom zakona, ki so ga v Inštitutu 8. marec pripravili v zadnjih mesecih, ""z enim zamahom odpravili številne škodljive zakonske spremembe, sprejete v tem mandatu parlamenta"".
 Kot so zapisali, želijo z zakonom v svete šol in vrtcev vrniti moč predstavnikov zaposlenih in zmanjšati vpliv politike na šole, imenovanje ravnateljev ter vzgojo in izobraževanje otrok. Naravovarstvenim organizacijam želijo vrniti status. Ministru za kulturo pa želijo vzeti možnost samovoljnega odločanja o dodeljevanju javnih sredstev in vrniti moč strokovnim komisijam.
Preprečiti želijo politično zamenjavo 126 vodilnih zaposlenih v Policiji, onemogočiti ministru za notranje zadeve, da se vmešava v ravnanje Policije v predkazenskem postopku in vrniti samostojnost državnih tožilcev. Ministrstvu za notranje zadeve bi onemogočili neposredni dostop do podatkov, ki se nanašajo na delo Policije, vrniti želijo popolno avtonomijo Nacionalnemu preiskovalnemu uradu in ponovno vzpostaviti regulacijo orožja. Onemogočiti želijo privilegije političnih funkcionarjev pri kaznivih dejanjih grožnje in prisile.
Odpraviti želijo ""lobistični Uber zakon"", ki po njihovi oceni še zmanjšuje pravice delavcev in povečuje možnost izkoriščanja taksistov. Vrniti želijo pomen arhitekturni stroki pri vodenju projektov. V proračun želijo vrniti 2,6 milijona evrov, ki so bili izgubljeni zaradi davčnih daril za poslovna darila, poslovna kosila in zabave. Prav tako želijo odpraviti pogoj 5000 evrov na računu za tuje študente.
Kot so napovedali, bodo v času zbiranja podpisov v okviru gibanja Gremo volit med vikendi potovali po različnih krajih in organizirali lokalne akcije. ""Po celi Sloveniji bomo delali akcije in delili letake.""
V koaliciji ocenjujejo, da gre za volilno kampanjo 
V koalicijski strankah SDS, NSi in Konkretno ocenjujejo, da ni potrebe po odpravi vladnih ukrepov, saj da ti niso bili škodljivi. Menijo, da Inštitut 8. marec z zbiranjem podpisov pod predlog zakona za zmanjšanje neenakosti in škodljivih posegov politike vodi volilno kampanjo. Ljudi pozivajo, da se ""norostim"", kot jih predlaga inštitut, uprejo. 
Opozicijske stranke LMŠ, SD, Levica in SAB pa predlog zakona za zmanjšanje neenakosti in škodljivih posegov politike, kot ga predlaga Inštitut 8. marec, podpirajo. 
Rok za zbiranje podpisov volivcev v podporo predlogu zakona za zmanjšanje neenakosti in škodljivih posegov politike, kot ga predlaga Inštitut 8. marec, je že začel teči. Za pomoč pri zbiranju podpisov so se povezali tudi s številnimi civilnodružbenimi organizacijami. Podpise so oddali tudi iz strank KUL.
"
https://www.24ur.com/novice/slovenija/poslanci-obravnavali-spremembe-na-podrocju-starsevskega-dopusta-in-otroskega-dodatka.html,Poslanci obravnavali spremembe na področju starševskega dopusta in otroškega dodatka,"Poslanske skupine SDS, NSi, Konkretno in DeSUS so v DZ napovedale podporo novelam zakonov o starševskem varstvu in o socialnovarstvenih prejemkih, s katerima želijo v NSi kot predlagateljici oblikovati družinam bolj prijazno ureditev in socialno bolj pravičen sistem. V delu opozicije pa so bili zaradi odsotnosti socialnega dialoga kritični. Izrecno nasprotovanje predlogoma, o katerih bo DZ odločal v sredo ali četrtek prihodnji teden v okviru glasovanj, so sicer izrazili le v Levici.","NSi želi s predlogom novele zakona o starševskem varstvu in družinskih prejemkih slediti evropski direktivi o usklajevanju zasebnega in poklicnega življenja. Po predlogu bo oče izrabil 15 koledarskih dni očetovskega dopusta od otrokovega rojstva do njegovega tretjega meseca starosti. Preostalih 15 dni, ki jih je po veljavni zakonodaji mogoče porabiti do otrokovega končanega prvega razreda osnovne šole, bo postalo del starševskega dopusta v delu, ki ni prenosljiv.
Skladno z zahtevami direktive, da se 60 dni starševskega dopusta ne prenaša med staršema, predlog spreminja zakonski del glede dogovora o delitvi med staršema tako, da se vsakemu od njiju omogoči najmanj 60 dni neprenosljivega starševskega dopusta. Če oče prenese na mater 100 dni starševskega dopusta, mu ostane še 60 dni, ki so neprenosljivi.
Enako velja tudi v primeru prenosa vseh 100 dni z matere na očeta. Tako oče lahko izrabi 260 dni starševskega dopusta, materi pa ostane 60 neprenosljivih dni.
Trajanje pravice do dela s krajšim delovnim časom zaradi starševstva se zaradi zahtev direktive v predlogu podaljša do otrokovega osmega leta starosti, medtem ko je zdaj veljavna meja do konca otrokovega prvega razreda osnovne šole. Prav tako bosta lahko oba starša delala s krajšim delovnim časom od polnega zaradi starševstva, vendar skupna izraba pravice ne bo smela preseči 20 ur tedensko.
Spremembe na področju otroškega dodatka
Predlog uvaja avtomatizem pri dodelitvi otroškega dodatka v materialni obliki. Dodatek se bo enemu od staršev izplačeval v naravi tri mesece, če šolski inšpektorat po uradni dolžnosti obvesti pristojni center za socialno delo o uvedbi prekrškovnega postopka zoper starše učenca, ki iz neopravičljivih razlogov ne hodi v šolo.
Po veljavni zakonodaji ne gre za avtomatizem, ampak mora center v vsakem primeru posebej izvesti ugotovitveni postopek.
Nenazadnje predlog določa znižanje otroškega dodatka za tretjino, če otrok po osnovni šoli ne nadaljuje izobraževanja v srednji šoli. Predlagatelji želijo s to rešitvijo spodbuditi otroke, da dosežejo višjo raven izobrazbe od osnovnošolske.
V predstavitvi stališč poslanskih skupin so v poslanskih skupinah koalicije poudarjali prednosti predloga, ki je po njihovih zagotovilih družini bolj naklonjen in omogoča boljše usklajevanje poklicnega in zasebnega življenja. Poleg tega so ga pripravili v želji, da bi vsi otroci končali osnovno šolo in nadaljevali izobraževanje v srednji šoli. Koaliciji so pritrdili tudi v DeSUS.
Medtem so imeli v SD in SAB več pomislekov, najbolj pa so bili ostri v Levici, kjer vztrajajo, da mora biti družinska politika del socialne politike in tako zlasti odpravljati revščino in prikrajšanost otrok v družbi. Predlog po njihovi oceni počne ravno nasprotno, namreč poglablja družbene neenakosti ter potiska revne in marginalizirane družine še bolj na obrobje družbe.
V SD predlogu ne bodo nasprotovali, vendar pa v njem vidijo premalo premišljene rešitev. Med temi je denimo predlagani avtomatizem pri dodelitvi otroškega dodatka v materialni obliki, če otrok ne hodi v šolo. Na to sta po navedbah SD opozorila tudi zakonodajno-pravna služba DZ in zagovornik načela enakosti.
Prav tako so pri omenjeni rešitvi skeptični v SAB. Otroke je treba po njihovem prepričanju spodbujati, ne pa kaznovati. Poleg tega predlog diskriminira otroke, so poudarili.
Z omenjenim predlogom je povezan tudi predlog novele zakona o socialnovarstvenih prejemkih, ki ga je v parlamentarni postopek prav tako vložila NSi in je bil na izredni seji DZ naslednji na vrsti za obravnavo. Prinaša bolj pravično razdelitev javnih sredstev ter večjo socialno varnost posameznika in njegovo celovito obravnavo, so prepričani v NSi.
S spremembami želijo doseči, da bodo denarno socialno pomoč prejeli tisti, ki jo zares potrebujejo. Posamezniku želijo v primeru stiske ali socialne ogroženosti omogočiti pomoč, da se bo usposobil in bo lahko znova zagotavljal dostojno preživetje sebe in svojih družinskih članov.
Tudi pri tem predlogu so bili najbolj kritični v Levici. Otroški dodatek se znižuje najbolj revnim otrokom, ki niso nič krivi, so izpostavili.
"
https://www.24ur.com/novice/slovenija/institut-8-marec-zacenja-zbirati-podpise-proti-skodljivim-posegom-politike.html,Inštitut 8. marec začel zbirati podpise proti škodljivim posegom politike,"Danes ob polnoči je začel teči 60-dnevni rok za zbiranje podpisov volivcev v podporo predlogu Zakona za zmanjšanje neenakosti in škodljivih posegov politike ter zagotavljanje spoštovanja pravne države, kot ga predlaga Inštitut 8. marec. Za vložitev predloga novele in začetek zakonodajnega postopka je potrebnih 5000 overjenih podpisov, rok se izteče 28. maja. Inštitut je na ljubljansko upravno enoto oddal prvih 840 podpisov. ""Ciljamo na to, da zberemo bistveno več kot 5000 podpisov,"" je ob tem dejala predstavnica inštituta Mojca Lukan. Medtem so opozicijske stranke LMŠ, SD, Levica in SAB sporočile, da podpirajo predlog zakona za zmanjšanje neenakosti in škodljivih posegov politike. "," 
""Dolgo smo se pripravljali na to, da lahko od danes naprej državljanke in državljani oddajo podpis na upravnih enotah po Sloveniji in s tem zahtevajo odpravo nekaterih najbolj spornih zakonskih sprememb pod to vlado,"" je na novinarski konferenci, ki jo je organiziral Inštitut 8. marec, uvodoma povedala članica programskega odbora Kristina Krajnc.
V Inštitutu 8. marec so namreč v zadnjih mesecih pripravili zakon, ki med drugim zahteva nepolitično šolstvo, samostojnost državnih tožilcev, operativno neodvisnost policije in Nacionalnega preiskovalnega urada, preprečuje vstop podjetja Uber v Slovenijo, omejuje samovoljo ministra za kulturo pri podeljevanju javnih sredstev in odpravlja številne druge spremembe, ki povečujejo vpliv politike ob popolnem ignoriranju stroke in številnih pozivov javnosti. ""Oddajamo podpis za taksiste, arhitekte, za tuje študente, za samostojnost državnih tožilcev, za policiste, za nepolitično šolstvo, za naravovarstvene organizacije, za pravičnejšo obdavčitev in za odpravo nekaterih najhujših zakonskih sprememb tega mandata. Povezali smo se s številnimi civilnodružbenimi organizacijami, ki nam bodo pomagale zbrati podpise,"" je dejala Krajnčeva in dodala, da bi radi zgradili široko mrežo podpore predlogu zakona po vsej državi.
V času zbiranja overjenih podpisov bodo zato v okviru gibanja Gremo volit med vikendi potovali po različnih krajih v Sloveniji in tam organizirali lokalne akcije. Maja Koražija, članica programskega odbora Inštituta 8. marec, je povedala, da se je v zadnjih dveh mesecih ""ponovno zgradila čudovita, borbena in odločna skupnost ljudi"" in da so zelo veseli, ker se je ""končno začelo zbiranje podpisov in se končno lahko odpravimo na ulice mest in vasi - tja, kjer se v resnici najbolje počutimo"".
Že danes se bodo v Postojni, Ljubljani, Litiji, Trbovljah, Radovljici, na Ptuju in v Slovenj Gradcu odpravili na Upravne enote in oddali podpis, je napovedala Koražija. Vzpostavili bodo tudi zbirna mesta - nabiralnike, kjer bodo ljudje lahko oddali svoj overjen podpis. Seznam zbirnih mest in vse ostale informacije bodo objavljene na spletni strani Gremo volit (8. marec). Po celi Sloveniji bodo delali akcije in delili letake. ""Prejšnji vikend smo se z avtobusom odpravili v Zasavje, Posavje in JV Slovenijo. Pred nami pa so še trije vikendi izletov. Obiskali bomo vse regije,"" je napovedala predstavnica inštituta.
Podpis podpore predlogu zakona je mogoče overiti in oddati na dva različna načina. Osebno, na katerikoli upravni enoti v Sloveniji, brez naročanja ali pa spletno prek e-Uprave, kar lahko storijo tisti, ki imajo urejeno kvalificirano digitalno potrdilo ali pa smsPASS, pa je pojasnila Mojca Lukan. Da bo predlog zakona obravnavan v Državnem zboru je potrebnih najmanj 5000 zbranih overjenih podpisov, vendar so v Inštitutu 8. marec odločeni, da jih bodo zbrali veliko več in s tem pokazali, da takšne zakonodajne prakse niso v interesu ljudi, ki jih zato odločno zavračajo. ""Želimo pokazati, kako velika je naša skupnost, ki se bo vedno zoprstavila nepravičnim zakonskim spremembam in se borila za pravičnejšo družbo,"" je dejala Lukanova.
Ob zbiranju podpisov ljudi pozivajo še, da se udeležijo volitev. ""To počnemo tudi zato, ker bodo o tem, ali bo ta predlog zakona sprejet ali ne, odločali poslanci in poslanke, ki bodo v Državnem zboru sedeli po 24. aprilu,"" je zaključila predstavnica Inštitua 8. marec.
""Želimo odpraviti nekatere najhujše zakonske spremembe, ki so bile sprejete v mandatu te vlade""
V Inštitutu 8. marec so že ob vložitvi pobude pojasnili, da želijo odpraviti ukrepe oblasti, ki so bili v veliki meri sprejeti po hitrih postopkih in brez upoštevanja mnenja strokovnjakov, povečevali pa so neenakost in vpliv politike ter uničevali temelje pravne države. ""Ljudi smo pozvali, naj nam pošljejo svoje predloge, jih združili z našimi in pripravili svoj predlog zakona, s katerimi želimo odpraviti nekatere najhujše zakonske spremembe, ki so bile sprejete v mandatu te vlade,"" je takrat izpostavila direktorica inštituta Nika Kovač.
Odpraviti želijo spremembe, ki so bile narejene na različnih področjih, pri čemer so navedli področje sestave svetov izobraževalnih zavodov, kadrovanje v Policiji, izključevanje nevladnih organizacij, ki se ukvarjajo z okoljem, iz postopkov obravnave okoljske problematike, zagotovitev pravne podlage za Uber, povečan vpliv odločanja ministra za kulturo na področju kulturnih programskih in projektnih razpisov ter posege v neodvisnost državnih tožilcev in tožilk. Prostovoljci Inštituta 8. marca bodo podpise zbirali pred številnimi upravnimi enotami po celi Sloveniji, je napovedala Kovačeva. ""Organizacija kampanje je pogosto naporna, pogosto imamo občutek, da stvari potekajo prepočasi. Potrebujemo vas, da se nam pridružite. Potrebujemo vas, da skupaj drug drugemu dokažemo, da nismo sami,"" je zapisala.
Na strani inštituta na Facebooku so zainteresirane med drugim pozvali, naj poleg oddaje svojega podpisa k temu povabijo tudi prijatelje in družino ter dobijo vsaj pet podpisov.
Del opozicije podpira predlog zakona Inštituta 8. marec
Predsednica SD Tanja Fajon je v izjavi po oddaji podpisa za vložitev predloga poudarila, da s tem korakom opozarjajo na vse, kar je vlada škodljivega storila v tem mandatu. Prepričana je tudi, da je po referendumu o vodah zdaj nastopil ključen trenutek, s katerim lahko državljani s podporo civilni družbi opozorijo na nepravilnosti.
O morebitnih zadržkih, ker bodo tako z enim zamahom posegli v veliko število zakonov, do česar so bili v opoziciji v preteklosti kritični, pa Fajonova odgovarja, da bodo po vložitvi predloga v parlamentarni postopek podali tudi svoje pripombe. Ker bo o predlogu zakona najverjetneje odločal nov sklic parlamenta, pa se bodo o prioritetnih spremembah po besedah Fajonove dogovarjale stranke nove koalicije. ""Gre za to, da postavimo nazaj pravno državo in odpravimo neenakosti,"" je še prepričana.
Jani Möderndorfer (LMŠ) pa je ob prispevanju podpisa ocenil, da je nesporno dejstvo, da aktualna vlada odhaja, naredila pa je ogromno škode. Akcija zbiranja podpisov je po njegovih besedah dokaz, da stranke KUL, Gibanje Svoboda in nevladni sektor skupaj zmorejo tisto, česar ni zmogla trenutna vlada. Kot je še zatrdil, pa spremembe v veljavo ne bodo stopile čez noč in po nujnem postopku, kot je bila praksa vlade, ampak v dogovoru z nevladnimi organizacijami in ljudmi.
Poslanec Levice Miha Kordiš je dejal, da je tretja Janševa vlada v dveh letih svojega mandata naredila toliko škode, da se je ne da popisati in zaobjeti v enem samem zakonu. ""Tisto, kar se vendarle da, pa se je pretočilo v ta zakon proti škodljivim ukrepom Janševe vlade, ki ga v Levici podpiramo"", je dodal. Hkrati je opozoril, da je vse odvisno od naslednjega sklica državnega zbora, pri čemer je opozoril, da niso vsi tovrstni ukrepi v pristojnosti DZ. ""Na čelu z zelo spornim policijskim kadrovanjem po represivni vertikali,"" je dodal.
V stranki SAB ta zakon podpirajo v večini točk, je dejal generalni sekretar SAB Jernej Pavlič. Hkrati pa podpirajo vse napore, da se stvari, ki jih je vlada ta mandat usmerila v rušenje pravne države, svobodnih medijev ""in še nekateri drugi ukrepi, ki dejansko slabšajo sam status države"", spremenijo in vrnejo v predhodno stanje, je dodal. Spomnil je, da je opozicija v tem mandatu izčrpala vsa demokratična sredstva, ki jih je imela na razpolago, a ""seveda, če nimaš večine, teh stvari ne moreš zaustaviti, zato je prav, da gremo po pravni poti"".
Koalicija v potezah Inštituta 8. marec vidi volilno kampanjo
V koalicijski strankah SDS, NSi in Konkretno pa ocenjujejo, da ni potrebe po odpravi vladnih ukrepov, saj da ti niso bili škodljivi. Menijo, da Inštitut 8. marec z zbiranjem podpisov pod predlog zakona za zmanjšanje neenakosti in škodljivih posegov politike vodi volilno kampanjo. Ljudi pozivajo, da se ""norostim"" kot jih predlaga inštitut, uprejo.
V SDS ocenjujejo, da so ukrepi, ki so jih sprejeli znotraj protikoronskih paketov, prinesli veliko dobrega za državljanke in državljane, hkrati pa se sprašujejo, ali bodo v inštitutu predlagali, da se ljudem odvzamejo tudi pomoči, ki so jim bile namenjene. Poslanka SDS Alenka Jeraj ob tem meni, da ravnanje Inštituta 8. marec spominja na volilno kampanjo, čeprav Inštitut ni politična stranka in se ni prijavil v volilno kampanjo. ""S tem bi seveda bili pod drobnogledom, od kje izvor denarja, ki se namenja za te akcije in poraba tudi tega denarja,"" je dejala Jerajeva. Opozorila je tudi, da se zakoni sprejemajo v parlamentu. ""Če si Inštitut 8. marec želi sprejemati zakone, naj se registrira kot politična stranka, naj gre na volitve in bodo imeli škarje in platno v rokah,"" je še dodala.
Podpredsednik NSi in minister za delo Janez Cigler Kralj je predlog zakona Inštituta označil ""za korak nazaj v zgodovino in v nepravičnost, nesolidarnost in nesvobodo"". Ob tem je nanizal uspehe vlade, od pomoči podjetjem, brezplačnih javnih prevozov za upokojence, do višjih neto plač. ""In če Inštitut 8. marec zbira podpise proti takšnim rešitvam, predlogom Nove Slovenije ali pa širše tudi vladne ekipe, jaz menim, da nimajo prav nobenega stika z državljankami in državljani,"" je dejal Cigler Kralj. Hkrati je izrazil upanje, da s svojimi pobudami ne bodo uspeli ter pozval, da se ""takim norostim, kot jih zdaj predlaga Inštitut 8. marec, upremo"".
V stranki Konkretno so se odzvali le na Twitterju, in sicer je predsednik stranke in gospodarski minister Zdravko Počivalšek ob delitvi zapisa Inštituta o zbiranju podpisov, zapisal, da se ne držijo pravil Državne volilne komisije (DVK) in Računskega sodišča. Hkrati pa je Inštitutu zastavil vprašanja, ali bodo Slovenci vračali denar za bone in pomoči, ki jih je država v okviru protikoronskih paketov dodelila samozaposlenim, podjetjem, upokojencem, študentom in kmetom. Glede podpore predlogu zakona, o katerem bo odločala naslednja sestava DZ, je Jerajeva dejala, da bomo videli, kdo bo imel večino, ter da morajo v Inštitutu najprej zbrati 5000 podpisov za vložitev zakona. Cigler Kralj pa je dejal, da ""komur je vsaj malo mar za to, kaj si želijo ljudje in za njihovo dobro, ne bo mogel podpreti predlogov Inštituta 8. marec"".
V Inštitutu 8. marec so prepričani, da bodo s predlogom zakona, ki so ga pripravili v zadnjih mesecih, ""z enim zamahom odpravili številne škodljive zakonske spremembe, sprejete v tem mandatu parlamenta"". Predlog zakona po njihovih navedbah med drugim zahteva ""nepolitično šolstvo, samostojnost državnih tožilcev, operativno neodvisnost policije in Nacionalnega preiskovalnega urada, preprečuje vstop podjetja Uber v Slovenijo in omejuje samovoljo ministra za kulturo pri podeljevanju javnih sredstev"". 
"
https://www.24ur.com/novice/volitve/soocenja.html,Soočenja,"Na POP TV pred volitvami pripravljamo pet soočenj. Vabljeni v našo družbo ob ponedeljkih, 28. 3., 4. 4., 11. 4. in 18. 4., ob 20.00 ter v petek, 22. 4., ob 20.00. Soočenja spremljamo tudi na 24ur.com in na tem mestu bomo zbirali vse, povezano z njimi. ","
1. SOOČENJE
Na prvem predvolilnem soočenju na POP TV so gostje spregovorili o vojni v Ukrajini, prehranski in energetski krizi, epidemiji, o tem, kaj lahko pričakujemo po volitvah. Robert Golob, ki se doslej še ni uspel soočiti z Janezom Janšo, ne verjame, da je to naključje, in upa, da se bo to kmalu zgodilo. 
Luko Mesca moti, da je politika postala tak teater: ""Gledamo resničnostni šov."" Tanja Fajon je bila ostra, da je trenutna vlada ljudem odvzela dostojanstvo, Matej Tonin pa miri, da v politiki ni prostora za zamere. Aleš Hojs je branil izbrisani tvit o beguncih. Alenka Bratušek je opozorila, da je Slovenija zgodovinsko zadolžena. Marjan Šarec napoveduje normalizacijo razmer, Zdravko Počivalšek pa sodelovanje z vsemi.
Ekipa Dejstev je po soočenju analizirala verodostojnost izjav. Več izjav ne drži tako glede javnega dolga države, zdravstvenih uspehov države s soočanjem covidne krize kot tudi cene elektrike pred in po odhodu Roberta Goloba z vrha Gen-I.
2. SOOČENJE
Na drugem predvolilnem soočenju na POP TV so naši gostje spregovorili o izidu volitev na Madžarskem in v Srbiji, o reševanju energetske krize, stanovanjski problematiki, politični komunikaciji in povolilnem sodelovanju. 
Soočenje je minilo v znamenju ostrih besednih izmenjav. Jernej Vrtovec je obljubil, da prihodnjo zimo nikogar ne bo zeblo, Robert Golob pa je opozoril, da bo posledice krize nosila industrija. Tanja Fajon je ocenila, da so energetski vavčerji le 'pozno gašenje požara', Marjan Šarec pa je opozoril na problematiko znižanja omrežnin. 
Romana Tomc je mladim obljubila, da bo pri najemu kreditov pomagala država, Alenka Bratušek pa bi omejila tržne najemnine. Alojz Kovšca je poudaril nujnost sodelovanja z vsemi, Levica pa bo po besedah Luke Mesca poskrbela, da koalicijska pogodba ne bo mrtva črka na papirju.
Ekipa Dejstev je tudi tokrat v živo preverjala izjave osmih predstavnikov strank, ki jim po obeh najbolj svežih javnomnenjskih raziskavah Mediane za našo medijsko hišo kaže najbolje.
Po soočenju pa so izbrali še nekaj izjav, ki so jih dodatno preverili.

"
https://www.24ur.com/novice/slovenija/nsi_2.html,NSi,"Nova Slovenija je bila ustanovljena 4. avgusta 2000, nekaj mesecev po tem, ko so se po dolgih letih prizadevanj združili Slovenska ljudska stranka in Slovenski krščanski demokrati. Enega večjih pretresov je stranka doživela leta 2008, ko je na državnozborskih volitvah izpadla iz parlamenta, se ji je pa nato decembra 2011 uspelo vrniti v parlament. Aktualni predsednik stranke je Matej Tonin. Na volitve se podajajo s sloganom Odločno naprej.","Stranka je zadnji dve leti sodelovala v vladi Janeza Janše. Matej Tonin je podpredsednik vlade in minister za obrambo, Jernej Vrtovec minister za infrastrukturo, Janez Cigler Kralj minister za delo, družino, socialne zadeve in enake možnosti, Mark Boris Andrijanič minister za digitalno preobrazbo, dr. Jože Podgoršek pa minister za kmetijstvo, gozdarstvo in prehrano. 
Predsednik stranke Tonin je za naš portal spregovoril v obsežnem predvolilnem intervjuju.
Odgovarjal pa je tudi na 10 hitrih vprašanj, s katerimi poskušamo odstreti pogled politika na nekatera ključna politična in družbena področja. 

V NSi zagotavljajo, da so stranka z jasnimi vrednotami. Vladni program za prihodnje obdobje so razdelili na štirinajst področij, ki po njihovem daje jasne odgovore na izzive prihodnosti: ""Prepričani smo tudi, da vsak potrebuje svobodo, da lahko v polnosti razvije svoje talente. Naloga države je, da mu pri tem zagotovi spodbudno in stabilno okolje.""
V uvodu v ""vladni program 2022–2026"" poudarjajo, da digitalizacijo prepoznavajo kot ključni izziv, zavzemajo se za ohranjanje narave, pri čemer mora biti zeleni prehod izveden ""odgovorno in pametno"". Stabilna oskrba z energijo po dostopnih cenah bo ločila uspešne države od manj uspešnih, ocenjujejo in poudarjajo, da je samooskrbnost s kakovostno hrano slovenskega kmeta vse bolj pomembna. Obljubljajo kakovostno infrastrukturo: ""Sodobno cestno in železniško omrežje bo hrbtenica prihodnjega razvoja Slovenije.""
Zagotavljajo, da ne pozabljajo na šibke in ranljive: ""Urejena dolgotrajna oskrba, dostojne plače in pokojnine so gradniki države blaginje. Hkrati potrebujemo več družbene pravičnosti. Pravosodni sistem mora ljudem zagotavljati občutek, da pravna država velja za vse. Sistemi socialnih pomoči ne smejo dopuščati izigravanja.""
Osredotočajo se na varnostne izzive, po njihovem je ""moderna in opremljena Slovenska vojska garant naše suverenosti"".
Program stranke najdete tukaj. 
"
https://www.24ur.com/novice/dejstva/dejstva-po-soocenju-kdo-je-med-soocenjem-govoril-resnico-lagal-zavajal.html,"Po soočenju: Kdo je med soočenjem govoril resnico, lagal, zavajal?","Po ponedeljkovem prvem predvolilnem soočenju na POP TV smo dodatno analizirali verodostojnost izjav, ki so jih podali sodelujoči prvaki SD, LMŠ, Levica, Konkretno, SAB, Gibanje Svoboda in NSi ter podpredsednik SDS Aleš Hojs. Več izjav ne drži, tako glede javnega dolga države, zdravstvenih uspehov države s soočanjem covidne krize kot tudi cene elektrike pred in po odhodu Roberta Goloba z vrha Gen-I.","
Ekipa Dejstev je v živo preverjala izjave prvakov strank, po soočenju pa smo izbrali še nekaj izjav, ki smo jih dodatno preverili.
Predsednik Konkretno Zdravko Počivalšek je dejal, da smo bili v epidemiji covida-19 ""na zdravstvenem področju v povprečju uspešni tako kot ostale državne države članice"".
Kaj specifično Slovenijo uvršča v povprečje na zdravstvenem področju v času covida-19, Počivalšek ni pojasnil. Je pa dejstvo, da se Slovenija med državami EU uvršča med tiste z nižjo precepljenostjo proti covidu-19 in višjo umrljivostjo, tako se po teh dveh kriterijih ne uvršča med povprečje uspešnosti v EU.
Po podatkih ECDC, objavljenih 24. marca, je bilo v EU z enim odmerkom cepljenih 75,2 odstotka prebivalstva, polno cepljenih 72,4 odstotka, s poživitvenim odmerkom pa 52,3 odstotka prebivalstva EU. V Sloveniji je polno cepljenih 57,9 odstotka prebivalstva, z enim odmerkom 60 odstotkov. Med 27 državami EU se Slovenija po deležu polno cepljenih prebivalcev uvršča na 23. mesto, za njo se uvrščajo le štiri države, to so Hrvaška, Romunija, Bolgarija in Slovaška.
Po podatkih števca Worldometers, objavljenih 24. marca, se Slovenija po umrljivosti bolnikov s covidom-19 uvršča na osmo mesto med državami EU. Višjo umrljivost imajo imajo le tri države z večjim deležem precepljenosti prebivalstva: Litva, Češka in Madžarska. Med državami z višjo ravnjo precepljenosti od Slovenije je 19 takšnih, ki imajo nižjo stopnjo umrljivosti.
Zdravko Počivalšek, Alenka Bratušek in Aleš Hojs o zadolževanju
Počivalšek je v predvolilnem soočenju dejal, da je Slovenija sedaj manj zadolžena kot v vladi Alenke Bratušek. ""Ko smo nastopili vlado, smo imeli 82 odstotkov deleža dolga v BDP, danes ga imamo 74 odstotkov.""
Izjava ne drži.  Počivalšek je svojo ministrsko pot začel v času vlade Mira Cerarja. Njen mandat se je začel v začetku septembra 2014, nasledili so vlado Bratuškove. Po podatkih Statističnega urada RS (SURS) je konsolidiran dolg države konec tretjeg četrtletja 2014 znašal 77,2 odstotka BDP, konec zadnjega četrtletja istega leta pa 80,3 odstotka. Vlada Janeza Janše je mandat nastopila 13. marca 2020. Konec prvega četrtletja 2020 je javni dolg države znašal 68,8 odstotka BDP. Zadnji uradni podatki se nanašajo na konec tretjega četrtletja lanskega leta, ko je bil dolg države 79,6-odstotni. Na finančnem ministrstvu sicer ocenjujejo, da je v letu 2021 dolg znašal 74,9 odstotka BDP, a končni podatki SURS-a bodo objavljeni 31. marca.
Počivalšek pravi, da BDP Slovenije znaša več kot 50 milijard evrov. Izjava drži. BDP v tekočih cenah je v lanskem letu znašal 52 milijard evrov, kažejo podatki SURS-a.
Minister za notranje zadeve Aleš Hojs je izjavil, da je bila zadolženost Slovenije najvišja, ko je vlado vodila Alenka Bratušek. Bratuškova je vlado vodila od 20. marca 2013 do 18. septembra 2014. V tem času je po podatkih SURS-a javni dolg rasel, konec tretjega četrtletja 2014 je znašal 28,9 milijarde evrov. Relativno je bil javni dolg v tem času najvišji konec drugega četrtletja 2014, ko je znašal 77,7 odstotka BDP.
To pa ni ne absolutna ne relativna najvišja zadolženost države doslej. Najvišji dolg v deležu BDP je bil konec prvega četrtletja lani (85 odstotkov BDP), takrat je bil tudi najvišji absolutni dolg (40,149 milijarde evrov). Zato Hojsova izjava ne drži.
Bratuškova je na to odgovorila, da je ""najvišje obresti kadar koli v naši državi dosegla druga Janševa vlada"". 
Izjava drži. Janša je vlado drugič vodil med 10. februarjem 2012 in 20. marcem 2013, takrat se je po podatkih finančnega ministrstva vlada zadolžila po 5,35-odstotni obrestni meri, kar je najvišja doslej. 
Golob o menjavi kadrov
Robert Golob je na vprašanje sovoditelja soočenja Edija Pucerja, kaj in kako bi spremenil glede na to, da je za vladajočo politiko dejal, da ni desna, ampak fašizem, in napovedal kadrovsko čistko, odgovoril, da tega ni nikoli rekel. 
Ta izjava ne drži. Namreč Golob je 16. decembra na javni tribuni v Kinu Šiška izjavil, da to ni desničarska politika, ampak fašizem. ""In jaz mislim, da je čas, da temu rečemo, da je dovolj, in da jih naženemo stran, stran od naših organov upravljanja.""
19. marca letos pa je v pogovoru za Sobotno prilogo časnika Delo takole odgovoril na vprašanje novinarke Suzane Kos:
""Ocene so, da boste brez milosti posekali Janševe kadre, kje najprej? V SDH, DUTB?"" Robert Golob: ""Se vam ne zdi, da so potrebne spremembe tudi na drugih področjih? V kulturi, policiji, medijih? Če se bomo ukvarjali s tem, kje se lahko kdo posamično menja, ne bomo prišli nikamor. Podpiram predlog civilne družbe, da je vprašanje škodljivih potez Janševe vlade treba rešiti sistemsko in jasno ugotoviti, katere zadeve so bile izpeljane napačno, z zgrešenimi cilji in nezakonito. To je treba urediti sistemsko, povsod in takoj. Ne pa posamično. Civilna družba je tak zakon pripravila, kar pozdravljamo. Proučili ga bomo in morda tudi dopolnili.""
Hojs: Po odhodu Goloba je bila cena elektrike pri Gen-I cenejša
Aleš Hojs je Robertu Golobu očital, da so bile pod njegovim vodenjem družbe Gen-i cene elektrike previsoke, znižale pa so se po njegovem odhodu z mesta predsednika uprave.
To ne drži. Golobu je mandat na čelu Gen-i potekel 17. novembra lani. Na naši položnici za november, kot na tisti za letošnji februar, ki jo je na Twitterju objavil infrastrukturni minister Jernej Vrtovec, sta ceni za kilovatno uro po visoki (VT) in manjši tarifi (MT) enaki: 0,06490 oziroma 0,03599 evra.
Zneski na položnicah so sicer nižji zaradi začasne zamrznitve plačevanja omrežnine in nekaterih dajatev, kar je uvedla sedanja Janševa vlada.
4.000 evrov bruto ali neto po koncu mandata za ministra Hojsa?
Kakšni prejemki čakajo ministra Hojsa po koncu mandata? 4.000 evrov bruto, kot trdi sam, ali 4.000 evrov neto, kar trdi Robert Golob?
Minister Hojs je bil do marca 2020, ko je postal notranji minister, zaposlen na državni DRI upravljanje investicij, Družbi za razvoj infrastrukture, d. o. o. Zakon mu omogoča, da se v treh mesecih po koncu mandata vrne na DRI, vmes pa prejema 80 odstotkov ministrske plače. Kolikšno plačo je prejemal na DRI, ni javni podatek, so nam povedali na družbi. Če pa drži Hojsova trditev, da bo po koncu mandata prejemal polovico Golobove plače, ki po Hojsovih podatkih znaša 7.200 evrov neto – po naših v povprečju tisočaka manj –, to še vedno pomeni 3.600 evrov neto plače. 
Ne Golob ne Hojs torej nista navajala natančnih podatkov, je pa bila plača notranjega ministra na DRI bližje 4 tisoč evrov neto.
Če se ne bo vrnil na DRI, mu nadomestilo pripada največ šest mesecev oziroma dokler ne najde službe (ali se upokoji). Po zadnjih podatkih notranjega ministrstva je Aleš Hojs februarja letos dobil 5.778,59 evra bruto plače; v grobem preračunu je to 3326,35 evra neto, ker ne moremo upoštevati osebnih podatkov, ki vplivajo na višino plače. 80-odstotno nadomestilo bi bilo torej 4.622,87 evra bruto.
Minister Hojs je skupaj z drugimi ministri v 64., najvišjem razredu, ki po zakonu pripada funkciji. Tja je predsednik vlade ob začetku mandata uvrstil vse ministre, 19. marca 2020 pa to takole pojasnil na Twitterju.

"
https://www.24ur.com/novice/slovenija/povezimoslovenijo.html,Povežimo Slovenijo,"Gibanje Povežimo Slovenijo sestavljajo stranke Konkretno, Zeleni Slovenije, SLS, NLS in Nova socialdemokracija. Glavni program gibanja je, da želijo združiti tri centre. Liberalni center s stranko Konkretno, ljudski center z obema strankama ljudskega dela, in zeleni center s stranko Zeleni Slovenije. Koordinatorka gibanja Povežimo Slovenijo Nada Pavšer poudarja, da je gibanje odprto tako na levo kot na desno sredino. ","""Dovolj je delitev na leve in desne. Povežimo Slovenijo. Skupaj naprej,"" pravijo pri Povežimo Slovenijo. Po njihovem bi vsaka rešitev morala najprej odgovoriti na tri ključna vprašanja – kaj je dobro za ljudi, kaj je dobro za gospodarstvo in kmetijstvo in kaj je dobro za naravo. 
Stranka Konkretno je sicer del vlade Janeza Janše. Zdravko Počivalšek je podpredsednik vlade in minister za gospodarski razvoj in tehnologijo, Marjan Dikaučič je pravosodni minister, Simona Kustec šolska ministrica, Boštjan Koritnik pa minister za javno upravo. 
Ideološka razdvojenost slovenske politike po besedah Počivalška že desetletja duši razvojni potencial Slovenije, namesto iskanja skupnih točk in povezovanja pa se večji del politike vse bolj radikalizira in polarizira.
Počivalšek je za naš portal spregovoril v obsežnem predvolilnem intervjuju.
Odgovarjal je tudi na 10 hitrih vprašanj, s katerimi skušamo odstreti pogled politika na nekatera ključna politična in družbena področja. 

Povežimo Slovenijo je gibanje za zdrav razum, pravijo sami o sebi: ""Sodelujemo ljudje, ki imamo različne poglede in smo bili nekoč celo politični nasprotniki. Politični dogovori niso enostavni, a nam razprave omogočajo, da se učimo sodelovanja in strpnosti. To moramo prenesti v slovenski politični prostor. Pomembno je tekmovanje dobrih idej, ne pa iskanje razlik. Mi o povezovanju, sodelovanju in iskanju optimalnih rešitev ne govorimo, ampak to živimo. Slovenijo želimo spremeniti v državo sodelovanja.""
Iz njihovega programa izhaja, da želijo vzpostaviti zavezništvo med slovenskim kmetom in slovenskim potrošnikom, ki zagotavlja kvalitetno hrano potrošniku in dostojno življenje kmetu, v primeru izrednih razmer pa je to zavezništvo jamstvo, da nihče ne bo ostal lačen. Preko 300 milijonov evrov, ki se letno porabijo za prehrano v vrtcih, šolah, bolnišnicah, drugih javnih zavodih, v vojski in drugih državnih ustanovah, naj se po njihovem predlogu prednostno nameni v Sloveniji pridelani hrani. Poseči nameravajo v zdravstvo: ""Brez celostne spremembe in poenotenja organizacije, dolgoročnega kadrovskega načrtovanja in transparentnosti v zdravstvenem sistemu se nam bo prvič v zgodovini znižala življenjska doba zaradi nepotrebnega umiranja ljudi.""  Zeleni prehod naj ne kaznuje najrevnejših, opozarjajo in dodajajo, da upokojenci ne smejo pasti v revščino. Predlagajo, da vdove in vdovci po izgubi partnerja ohranijo tolikšen delež njegove pokojnine, da si lahko zagotovijo dostojno življenje.
Vzpostavili bi vladno skupino za presojo vseh novih zakonov in sprememb zakonov z vidika potreb mladih posameznikov in družin. 
Skrbi pa jih tudi sovražni govor in omejevanje svobode govora: ""Nikoli omejevanje govora s strani oblasti. V zadnjih letih se pojavlja vse več teženj po obvladovanju vse bolj žaljivega govora v javnosti. A če govor omejimo, bo o njegovi primernosti vedno odločala oblast, ki bo neprimernost najprej videla v do nje kritičnem govoru. Ker je svoboda govora preveč pomembna za zmožnost družbe za iskanje najbolj optimalnih rešitev ter spremembe in poprave krivic, se v gibanju Povežimo Slovenijo zavezujemo, da ne bomo podprli nobenih zaostritev trenutno veljavne zakonodaje na tem področju."" 
Program gibanja Povežimo Slovenijo najdete tukaj. 
"
https://www.24ur.com/novice/slovenija/zorcic-v-luci-vojne-v-ukrajini-opozoril-na-krhko-stabilnost-zahodnega-balkana.html,Zorčič v luči vojne v Ukrajini opozoril na 'krhko stabilnost' Zahodnega Balkana,"Drugi in sklepni dan konference predsednikov parlamentov članic EU, ki jih na Brdu pri Kranju gosti Slovenija, je posvečen razpravi o EU kot poroku stabilnosti, varnosti in blaginje v regiji in širše. Sodelujoči so izpostavili pomen širitve EU, tudi v luči dogajanja v Ukrajini.","Kot je v nagovoru na konferenci dejal predsednik DZ Igor Zorčič, ruska agresija predstavlja vse, proti čemur si EU prizadeva. Napad na Ukrajino je namreč napad na temeljne evropske vrednote miru, demokracije in sožitja narodov.
""Zato se moramo kot voditelji ključnih evropskih predstavniških institucij zavedati, da boj Ukrajincev za mir in svobodo ni samo njihov, marveč je boj celotne evropske demokratične skupnosti,"" je dejal Zorčič. Kot je ocenil, je unija to z enotnim solidarnim in odločnim odzivom, ki ga še krepi, tudi dokazala.
Številni Evropejci so odprli svoja srca in domove ter nudijo pomoč in zatočišče sedaj že milijonom Ukrajincev na begu pred vojnimi grozotami. ""Evropa je pokazala, da solidarnost ostaja njeno temeljno vezivno tkivo,"" je izpostavil. Zorčič ob tem ugotavlja, da so pomembno vlogo od izbruha vojne odigrali tudi parlamenti držav članic EU z ostrimi obsodbami ruske agresije ter neomajno podporo Ukrajini in njenemu ljudstvu.
""Ukrajini so parlamenti posodili svoj glas in svetu sporočili, da je njena prihodnost v Evropi, da si želimo, da postane del evropskega projekta,"" je poudaril Zorčič. Posebej pomemben se mu zdi tudi poziv, da je treba krizo rešiti s političnim dialogom, temelječim na spoštovanju demokratičnih vrednot. Izrazil je veselje, da je zbrane predsednike parlamentov prek videokonference danes nagovoril tudi ukrajinski kolega Ruslan Stefančuk.
Prihodnost Ukrajine pa je le košček večje nedokončane sestavljanke združene Evrope, je dodal. ""Celovitega odgovora na aktualno situacijo zato ne smemo iskati v vakuumu ukrajinske krize. EU kot simbol napredka in stabilnosti mora vodilno vlogo ohraniti in okrepiti v svoji celotni soseščini. Širitvena politika mora pri tem ostati ena ključnih geostrateških orodij unije, pospešitev širitvenega procesa pa njena pomembna prednostna naloga,"" je navedel.
Prepričan je, da časa za neutemeljeno omahovanje ni več. ""Zaradi zaskrbljujoče krhke stabilnosti Zahodnega Balkana so naša jasna sporočila regiji bolj pomembna kot kdajkoli, saj bomo le tako preprečili, da se negativni učinki vojne v Ukrajini ne prelijejo tudi v ta del Evrope,"" je opozoril Zorčič.
Ključno se mu zdi, da postane širitveni proces še bolj dinamičen in kredibilen, evropska perspektiva pa jasno opredeljena in časovno oprijemljiva, saj to spodbuja reformna prizadevanja. V tej luči moramo zato pričakovati konkreten napredek pri vključevanju Zahodnega Balkana in na ta način obravnavati tudi prošnje za članstvo v uniji, ki so jih nedavno podale Ukrajina, Gruzija in Moldavija, meni Zorčič. Prepričan je, da je njihova evropska prihodnost v interesu nas vseh.
Prav tako si mora EU prizadevati za čim bolj ambiciozno sosedsko politiko. ""Intenzivno regionalno sodelovanje z EU kot vodilnim partnerjem mora postati norma ustvarjanja širokega prostora svobode, varnosti in blaginje na celotni evropski celini. Orodja za doseganje tega cilja so na voljo, na nas pa je, da zberemo politično voljo in jih uporabimo,"" je pozval.
Tudi predsednik sobranja republike Severne Makedonije Talat Xhaferi, ki se je EU zahvalil za vso pomoč in podporo njihovi državi za izvedbo reform za vstop v unijo, je prepričan, da trenutni tektonski premiki na področju varnosti kažejo jasno potrebo po krepitvi partnerstva in širitvi EU, saj je to izredno pomembno za stabilnost regije.
Pozval je k temu, da se evropski narativ o širitvi čim prej prilagodi in da se v njem upoštevajo nedavne drastične spremembe evropske varnostne, gospodarske in energetske krajine. ""Želimo, da širitveni proces postane bolj dinamičen in se čim prej začnejo pristopna pogajanja,"" je dejal.
"
https://www.24ur.com/novice/slovenija/odlocitev-2022-prvo-predvolilno-soocenje-na-pop-tv.html,"Golob bi sodeloval s KUL in civilno družbo, Hojs ne bi vabil Levice","Na prvem predvolilnem soočenju na POP TV so naši gostje spregovorili o vojni v Ukrajini, prehranski in energetski krizi, epidemiji, o tem, kaj lahko pričakujemo po volitvah. Golob, ki se doslej še ni uspel soočiti z Janšo, ne verjame, da je to naključje, in upa, da se bo to kmalu zgodilo. Mesca moti, da je politika postala tak teater in ""gledamo resničnostni šov"". Fajonova je ostra, da je trenutna vlada ljudem odvzela dostojanstvo, Tonin miri, da v politiki ni prostora za zamere. Hojs brani izbrisani tvit o beguncih. Bratuškova opozarja, da je Slovenija zgodovinsko zadolžena. Šarec napoveduje ""normalizacijo"" razmer, Počivalšek pa sodelovanje z vsemi.","S soočenjem predsednikov strank, ki jih javnomnenjske raziskave uvrščajo najbolje, se je predvolilna kampanja pred državnozborskimi volitvami začela tudi v naši medijski hiši.
V studio smo povabili predsednike strank SDS, Gibanja Svoboda, Socialnih demokratov, Levice, Nove Slovenije, LMŠ, SAB in Povežimo Slovenijo. Predsednik vlade Janez Janša je odpotoval v Zagreb, namesto njega je zato prišel podpredsednik SDS Aleš Hojs. 
Teme, o katerih so govorili, so najbolj aktualne: Kako čim prej končati trpljenje v Ukrajini in kaj pri tem lahko stori Slovenija? Pa posledice vojne v Ukrajini, tako za našo varnost kot tudi za naš žep. Kako omejiti podražitve? O koronavirusu: bomo kot družba in kot država iz epidemije izšli kot zmagovalci ali kot poraženci? Kdo bo vodil Slovenijo prihodnja štiri leta, kakšen tip voditelja potrebuje Slovenija v teh zahtevnih časih? In kaj lahko pričakujemo takoj po volitvah. Kakšne koalicije so sploh mogoče?
'Gledamo resničnostni šov, epizodo v Kijevu bi lahko pomenovali selfie v Kijevu'
Robert Golob je, sodeč po anketah, največji tekmec SDS in Janeza Janše, a se doslej še nista soočila. Kot pravi, ne verjame v naključja. ""Zagotovo gre za načrt,"" je dejal. Upa pa, da bo Janša vendarle zbral pogum in se udeležil kakšnega soočenja. Aleš Hojs je branil svojega ""šefa"" in dejal, da je bila Janševa pot v Zagreb pomembnejša od udeležbe v oddaji na naši televiziji in da bo do soočenja med njima zagotovo prišlo.
Kaj naši gostje menijo o napotitvi slovenske diplomatske misije v Kijev? ""To, da bi se predsednik vlade o tem posvetoval z vsemi, bi pomenilo dodatno varnostno tveganje, zato je prav, da je to naredil v strogi tajnosti,"" je menil Hojs. Tanja Fajon je opozorila, da takšne solistične in herojske akcije vodijo v dodatne konflikte. Matej Tonin je povedal, da Slovenija ni edina, ki ima tam diplomatsko misijo in dela točno to, kar delajo druge države. ""Je aktivna članica mednarodne skupnosti in to majhnost si moramo izbiti iz glave. Delamo tisto, kar moramo v danem trenutku."" Prepričan je, da gre za ustvarjanje notranjepolitične histerije. Zdravko Počivalšek je potezo Janše podprl, saj je ""cilj mir čim prej"". Luka Mesec pa: ""Moti me, da je politika postala tak teater. Žal mi je, da gledamo nek reality show, epizodo v Kijevu bi lahko pomenovali 'sefie v Kijevu'. Vse, kar gledamo je, da vlada išče načine, kako se bo pokazala, da rešuje svet, medtem ko ni znala rešiti Slovenije."" Želi si, da bi se takšne igrice po 24. aprilu končale. Alenka Bratušek je opomnila, da pot v Kijev ni edina solo akcija te vlade. ""Solo akcije so slabe, škodijo Sloveniji in ne prinašajo rešitve za ukrajinsko krizo,"" je menila. Znova je poudarila, da bi Janša svojega prijatelja Orbana lahko pozval, naj gre v Moskvo in poskuša pregovoriti tistega, ki vojno dejansko lahko konča. ""Edino enoten svet lahko pripelje do miru. Mir je edina rešitev, ki jo moramo zasledovati, solo akcije k temu ne pripomorejo,"" je prepričan Golob. Marjan Šarec je dejal, da Slovenija kot del EU in Nata izvaja skupno politiko in to je njena vloga. ""Ni vloga našega predsednika vlade, da bo izzival, se vpletal v konflikt in Slovenijo še izpostavljal dodatni nevarnosti. Njegova naloga je zaščititi državljane.""
Podobno je razburila tudi izjava Janeza Janše, da je treba zapreti zračni prostor nad Ukrajino. Golob se v šali sprašuje, s čim bo Slovenija zaprla zračni prostor nad Ukrajino, saj ""nima ničesar prispevati"". Prepoved letov pomeni direktno napoved vojne, je prepričan, zato je treba to preprečiti. Bolj koristna bi bila po njegovem mnenju pobuda za vzpostavitev humanitarnih koridorjev na zemlji. Hojs je opozoril, da je Janša edini od aktualnih predsednikov v EU, ki ima neposredne izkušnje z vojno. Pobuda za zaprtje zračnega prostora je vseskozi v igri, pravi. Mesec je menil, da Janša dobro ve, da ga Nato ne bo upošteval in s takšnimi izjavami le opozarja nase. ""Želimo si predsednika vlade, ki bo hitreje mislil kot tvital!"" 
'Ograja na meji je največja sramota v zgodovini Slovenije'
Ena od žalostnih posledic vojne v Ukrajini so množice beguncev. Napovedali smo, da jih v Sloveniji lahko sprejmemo do 200.000, doslej jih smo jih 7.000. Bo Slovenija odslej odprta za begunce ali so Ukrajinci izjema, ker so nam kulturno, zgodovinsko in versko blizu, kot je pisalo v vladnem tvitu, ki je bil pozneje izbrisan? 
Hojs je ponovil, da je ta trditev dejstvo, čeprav bi si marsikdo želel, da se to zanika."" ""Tam je bila napisana resnica!"" Na vprašanje, zakaj je bil tvit potem izbrisan, ni odgovoril. 
Golob napoveduje odstranitev ograje s slovensko-hrvaške meje. Ali to pomeni politiko odprtih vrat za vse begunce? Golob je odgovoril, da je človek v stiski človek in to je načelo, ki ga zagovarjajo. Sami prebivalci, ki tam živijo, so ograjo nekoč hoteli zaradi varnosti, zdaj pa pravijo, da ograja ne deluje in jo želijo čim prej odstraniti. Tudi Mesec pravi, da je ograjo treba z meje odstraniti, ker je razlikovanje med begunci ""navaden rasizem"", ograja na meji pa ""največja sramota v zgodovini Slovenije"". Počivalšek je opozoril, da ne smemo mešati ekonomskih migrantov in beguncev. ""Do beguncev smo odprti, za ekonomske migrante pa morajo veljati pravila"", je menil. Se pa tudi on zavzema, da se ograjo z južne meje odstrani. Fajonova pravi, da bi podrla ograjo in uredila zakonite poti za priseljevanje. Hojs pa je napovedal, da v SDS v naslednjem mandatu ne bodo ničesar podirali. Šarec je opomnil, da imamo panelno ograjo in rezilno žico, ki je povsem nehumana v teh časih in jo je treba takoj odstraniti. Tonin je dejal, da je ograja namenjena preprečevanju ilegalnih migracij in če jo bomo mi odstranili, se bo to prestavilo na kakšno drugo mejo. Bratuškova je dejala, da vlada ljudi deli na prvorazredne in drugorazredne že v Sloveniji, ne samo med begunci. In tudi tvit, ki ga Hojs ""veselo ponavlja iz soočenja v soočenje, je nedopusten"". ""S tem kažejo sliko in odnos do ljudi"", je menila.
O upravljanju zdravstvene krize covida-19 
Spregovorili so tudi o reševanju zdravstvene krize zaradi covida-19. Medtem ko aktualni predstavniki vladnih strank priznavajo, da bi na določenih področjih lahko delovali bolje, denimo na področju komuniciranja, poudarjajo, da je Slovenija iz te krize izšla kot zmagovalka na gospodarskem področju, kot se je izrazil Zdravko Počivalšek, ki se je pohvalil z gospodarsko rastjo Slovenije po koronakrizi. Kot mu odgovarja Alenka Bratušek, je vlada to krizo izkoristila, dobro pa jim je uspelo pri polnjenju žepov svojih prijateljev. 
Ceno slabega spopada z epidemijo so najdražje plačali upokojenci v DSO in šolarji, ki so imeli zaprte šole, pravi. Za domnevno gospodarsko uspešnostjo pa nas čaka dolg, saj ta gospodarska rast temelji na zadolževanju, kar ni zdrava gospodarska rast, je izpostavila. S tem, da nas bo zaradi dolga še kako bolela glava, se je strinjala tudi Tanja Fajon. Šarec je dejal, da je politika v času lockdowna stopila skupaj, vlada pa je nato zapravila zaupanje s podtaknjenci v PKP. Golob je poudaril, da je aktualna vlada pri upravljanju najprej odstranila stroko in tako zapravila zaupanje ljudi. 
O novo sprejetem zakonu o dohodnini 
Tonin in Počivalšek sta poudarila, da z novim zakonom o dohodnini vsi državljani pridobijo višje plače, da pa jim drugi politični pol, ki temu nasprotuje, želi to takoj vzeti nazaj. Golob je dejal, da bodo ta zakon zagotovo spremenili, saj imajo zaradi njega več bolj premožni, kot priznava tudi sam, državljanom z nižjimi prispevki, ki pa po njegovem mnenju to res potrebujejo, pa ta zakon prinese bore malo. Kot je poudarila tudi Fajonova, ta zakon poglablja razlike: ""Seveda si vsak želi višje plače, tisti z minimalnim dohodkom bodo imeli 13 evrov več, tisti, ki imajo 40.000 evrov bruto pa bodo imeli 15.000 evrov več. Torej tisti, ki imajo več, bodo imeli še več. Mi bi obdavčevali progresivno.""  Šarec poudarja, da se lepo sliši, da bomo imeli vsi višje plače, a proračun bo utrpel 800 milijonov evrov škode. ""Tak rokohitrski ukrep je lahko tretiran le kot predvolilni bonbon,"" je potezo vlade o sprejetju zakona o dohodnini ocenil Šarec. S tem zakonom se bomo morali vsi soočiti, pravi. 
Kandidati o prehranski in energetski krizi v Evropi 
Napad na Ukrajino je zaostril energetsko in prehransko krizo v Evropi. Cene hrane so najvišje v zadnjih 20 letih. Od začetka februarja 2002 do konca februarja 2022 so se zvišale za dobrih 73 odstotkov. Kakšne ukrepe bi na tem področju sprejeli kandidati? 
Večinoma se kandidati strinjajo, da bi višali delež samooskrbe in prehranske neodvisnosti Slovenije. Kot pravi Golob, bi selektivno nižali cene DDV za nekatera osnovna živila. Tonin je poudaril, da bi morali v prvi vrsti spremeniti način razmišljanja, da se splača kupovati od lokalnega trga, več je treba narediti pri spodbudi prodaje izdelkov slovenskih proizvajalcev, pravi. Bratuškova mu je odgovorila, da je treba največ pridelati več slovenske hrane.
Mesec zagovarja prehransko in energetsko samooskrbo. Poudarja, da se je treba rešiti predvsem odvisnosti od fosilnih goriv. Po korona krizi je treba proizvesti več doma, poudarja. Kot meni, lahko država najrevnejšim pomaga na ravni dohodkov, da se tem skupinam popravijo najnižji prejemki. Šarec meni, da je najbolj pomembno zagotoviti prehransko neodvisnost od drugih. Na kratek rok so lahko potrebne tudi subvencije hrane, če ni druge rešitve. Na dolgi rok pa ne smemo pozabiti tudi na investicije v namakalne sisteme zaradi suše in pozeb, s katerimi se sooča Slovenija, je spomnil. 
Kdo bi s kom sodeloval?
Prva naloge nove vlade bo normalizacija stanja v državi in vrnitev demokracije, napovedujejo v LMŠ. Šarec pravi, da je prvi ukrep, da vsi v vladi spoštujejo zakone in odgovarjajo za svoje napake. Druga poteza je revizija vseh kadrovskih potez in poslov. Kašna pa bo razlika od tiste vlade, v kateri so že bili?""Razlika bo ta, da bo naslednja vlada večinska in ne več manjšinska. Vsi bomo za isto mizo, prevzemali svoj del odgovornosti,"" je napovedal. 
Golob je poudaril, da so že zdaj v stiku s civilno družbo in tako bo ostalo. ""Ne mi, glas ljudstva pripravlja sistemsko zakonodajo, ki bo odpravila škodljive ukrepe te vlade. Mi jih bomo podprli. Ne bomo sami pisali zakonodaje. Verjamemo v ljudi,"" je izpostavil. Dodal je še, da 60 odstotkov volivk hoče drugačno družbo - odprto, svobodno, spoštovalno, solidarno. ""Če bomo dobili mandat, bo ta jasen - moramo pripeljati do take družbe."" V studiu vidi štiri potencialne partnerje za to. ""Po vladi bomo šli v koalicijo ne samo s KUl-om, pač pa tudi s civilno družbo,"" je napovedal.
""Želimo si spoštovanja. Ta vlada je odvzela dostojanstvo ljudem, mi delamo drugače,"" je menila Fajonova. Mandatarja bo po njenih besedah ponudil tisti, ki bo zbral zadostno število glasov in sedežev v parlamentu. ""Tu vidim štiri sijajne zaveznike!"" Sama sicer zagovarja politiko dialoga, vključevanja in sodelovanja, ne vidi pa možnosti sodelovanja s strankami trenutne vladne koalicije. 
Tonin meni, da v politiki ni prostora za zamere.""Prihodnja vlada bo morala biti usmerjena v prihodnost, trdna, z lastno vizijo in se ne bo ukvarjala sama s sabo ali z maščevanjem. Bolj, kot se nekoga izključuje, bolj se oži prostor za neko normalno sodelovanje. Moralo se bo poskrbeti za ljudi in NSi je v takih vladah vedno prisotna,"" je dejal.
""Vedno govorim, da se bomo pogovarjali z vsemi, dogovorili pa s tistimi, ki so pripravljeni iti naprej,"" je menil Počivalšek. 
Bratuškova je dodala, da so v stranki SAB pogumni in zanesljivi ljudje, ki svojih volivcev niso in ne bodo izdali nikoli. Zato so pred časom podpisali sporazum s KUL. ""S takimi ljudmi smo pripravljeni sodelovati v prihodnje."" Prepričana je v trdno levosredinsko vlado.
Mesec pravi, da imajo na volitvah dva glavna cilja – zamenjati vlado in z Levico priti v vlado. Želijo si biti stranka, ki bo ""garant"" za to, da ne dobijo še ene vlade Mira Cerarja, ampak vlado, ki bo naredila, kar se bo dogovorila. Na kompromise so pripravljeni, je zatrdil.
Hojs pa je zaključil, da so trenutno osredotočeni na volilno kampanjo in računajo, da bodo relativni zmagovalci. Janša bo gotovo na pogovore povabil vse stranke, on osebno pa bi izključil Levico, ker ""so tako različni, da v kakršnokoli koalicijo ne spadajo"". ""Bomo pa počakali, ali se bo sploh uresničilo to, kar v KUL govorijo, torej ali bodo sploh vse štiri stranke prestopile parlamentarni prag."" 
Resničnost in verodostojnost izjav predsednikov strank smo preverjali med samim soočenjem, izsledke pa smo objavili na naši spletni strani 24ur.com – v rubriki Dejstva in v oddaji 24UR ZVEČER. 
Naslednje soočenje bo na sporedu čez teden dni, v ponedeljek, 4. aprila, ravno tako s pričetkom ob 20. uri na POP TV.
Naslednjo javnomnenjsko raziskavo bomo objavili v nedeljo, 10. aprila. 

"
https://www.24ur.com/novice/slovenija/levica_2.html,Levica,"Levica je nastala 24. junija 2017 z združitvijo strank Iniciative za demokratični socializem (IDS) in Stranke za trajnostni razvoj Slovenije (TRS). V programu so takrat izpostavili prepričanje, da boj za socializem ne more biti omejen le na politični sistem, temveč mora zajeti vse sfere družbenega življenja. Koordinator Levice je Luka Mesec. ","Predstavniki in predstavnice Levice v volilno kampanjo stopajo z jasnim ciljem: zamenjati oblast in ponuditi konkretne rešitve, da bo naša skupna prihodnost ponovno socialno varna, demokratična in ekološka, poudarjajo. 
Obdobje pred začetkom kampanje je bilo sicer za stranko pestro, saj je Vili Kovačič vložil pobudo za oceno protiustavnosti programa Levice in njeno delovanje, očital jim je sporne točke, ki so jih navedli v programu leta 2017. Stranka se je v njem zavzemala za prenos lastništva podjetij v roke države in lokalnih skupnosti. Ustavno sodišče je pobudo zavrnilo. 
Koordinator Mesec je za naš portal spregovoril v obsežnem predvolilnem intervjuju.
Odgovarjal pa je tudi na 10 hitrih vprašanj, s katerimi poskušamo odstreti pogled politika na nekatera ključna politična in družbena področja. 

Pravijo, da se bodo še naprej brezkompromisno borili za javno zdravstvo. Z resničnim načrtom obsežne gradnje bodo mladim zagotovili stanovanja, ki so človekova pravica vseh, ne luksuz nekaj srečnih. Delavske pravice, pravična plača, varni pogoji dela, sindikalno organiziranje in delavsko solastništvo so temeljni stebri njihovega političnega dela in programa. 
Med prioritetami prihodnjega mandata izpostavljajo okrepitev in zaščito javnega zdravstva, ukiniti nameravajo dopolnilno zdravstveno zavarovanje, dodatna sredstva bi namenili krajšanju čakalnih vrst.
Napovedujejo odločno ukrepanje proti podnebni in okoljski krizi: ""V času prihodnjih dveh vlad bomo morali izpuste toplogrednih plinov zmanjšati za 60 % glede na leto 2005. Podnebna tranzicija mora biti pravična."" Njihovo gospodarstvo bi bilo ""po meri človeka"": ""Spodbujali bomo sodelovanje delavcev in delavk pri upravljanju ter oblike delavskega lastništva podjetij."" Zavzemajo se za vlaganje v razvoj in boj proti revščini ter socialni izključenosti. Socialne transferje bi dvignili na raven, ki omogoča preživetje, in se spopadli s prenašanjem revščine iz generacije v generacijo. Iz sistema denarnih socialnih prejemkov bi postopoma razvili sistem temeljnega dohodka.
Obljubljajo tudi, da bodo zagotovili, da bo streha nad glavo razumljena kot temeljna človekova pravica, ne pa kot špekulativna naložba na dobičkonosnem trgu: ""Povišali bomo proračunska sredstva za Stanovanjski sklad Republike Slovenije, da bo lahko do leta 2030 zgradil 30.000 javnih neprofitnih stanovanj.""  Podpirajo pa tudi ""demilitarizacijo in miroljubno sobivanje narodov"". 
Njihov program najdete tukaj. 
"
https://www.24ur.com/novice/slovenija/gibanje-svoboda.html,Gibanje Svoboda,"Gibanje Svoboda je bilo ustanovljeno kot Stranka Zelenih dejanj (Z.Dej) pod vodstvom nekdanjega okoljskega ministra Jureta Lebna, ki je kasneje odstopil. Na januarskem kongresu so stranko preimenovali v Gibanje Svoboda. Na čelo stranke je 26. januarja letos stopil Robert Golob, za podpredsednico stranke so potrdili nekdanjo sodnico Urško Klakočar Zupančič.","""V Gibanju Svoboda se zavedamo, da je potreben nov družbeni dogovor o tem, v kakšni državi želimo živeti. Dogovor, ki ne bo nikogar pustil zadaj.  Dogovor, ki bo kljuboval zahtevnim izzivom časa in zagotavljal boljše življenje vsem,"" pravi dr. Robert Golob, predsednik Gibanja Svoboda. ""Živeti želim v demokratični, pravni in solidarni državi, zato ne pristajam več na kulturo sovraštva, jeze in razkola,"" dodaja. 
Predsednik stranke Golob je za naš portal spregovoril v obsežnem predvolilnem intervjuju.
Odgovarjal pa je tudi na 10 hitrih vprašanj, s katerimi poskušamo odstreti pogled politika na nekatera ključna politična in družbena področja.

V Gibanju Svoboda stavijo na osnovne vrednote, ki so spoštovanje, svoboda in odgovornost: ""Spoštovanje je osnovni gradnik vsakega odnosa. Za razpravljalno mizo poskrbi za trdne kompromise, osnovane na različnih glediščih in upoštevajo raznovrstne skupine ljudi. Svoboda predstavlja predpogoj za uresničitev potencialov posameznikov in je temelj demokratične skupnosti. Na ravni skupnosti in države zagotavlja temeljne svoboščine, na ravni gospodarstva opredeljuje svobodno gospodarsko pobudo. Odgovornost daje spoštovanju pomen, ter svobodi moč. Če je znotraj skupnosti posameznik odgovoren za svoja dejanja in se mora soočiti s posledicami slednjih, je država odgovorna, da vsem državljanom zagotavlja priborjene pravice in svoboščine ter poskrbi za dosledno uresničevanje enakih možnosti vseh.""
V programu poudarjajo, da si želijo Slovenijo, ki bo bogata po svoji raznolikosti in zmožna sodelovati v zagovarjanju temeljnih pravic in svoboščin svojih prebivalcev. Stranka med prioritetami programa izpostavlja zeleni prehod. Prepričani so, da si Slovenija zasluži varno energetsko prihodnost, kjer so fosilna goriva stvar preteklosti. Obljubljajo bistveno povečanje rabe obnovljivih virov energije, cenovno dostopno energijo za gospodinjstva in gospodarstvo, zmanjšano vlogo zemeljskega plina in sistemski pristop k spodbujanju razvoja krožnega gospodarstva.
Zavzemali se bodo za bolj prepoznaven vpliv Slovenije v naši neposredni okolici, podprli kandidaturo Slovenije za nestalno članico Varnostnega sveta Organizacije združenih narodov (OZN) za obdobje 2024–2025, zavzemajo se za digitalizacijo naše diplomacije ter posodobitev obrambnega koncepta, ki vključuje modernizacijo Slovenske vojske v skladu s sodobnimi obrambnimi potrebami in tehnološkimi trendi. 
Zagovarjajo učinkovit zaseg premoženja nezakonitega izvora, zagotavljajo, da bodo poskrbeli za učinkovito upravljanje zaplenjenih sredstev. 
Zavzemali se bodo za skladen in enakomeren regionalni razvoj ter revitalizacijo podeželskih naselij: ""Z javno-zasebnim partnerstvom ali socialnim podjetništvom bomo na podeželju zagotavljali osnovne storitve kot so poštne, bančne, trgovske in podobne."" 
Napovedujejo medijsko reformo, ki bi omejila sovražni govor in lažnih novic ter politični nadzor medijev. 
Obljubljajo tudi urejanje področja zdravstva, tudi področja duševnega zdravja: ""Za hitrejše odkrivanje in preprečevanje stisk otrok bomo povečali število svetovalnih delavcev v šolah. Okrepili bomo delo svetovalnih centrov za otroke in starše za kratko čakalno dobo na obravnavo. Pospešili bomo implementacijo Resolucije Nacionalnega programa duševnega zdravja in zagotovili kadrovsko pokritost centrov za mentalno zdravje na primarni ravni. Razširili bomo tudi socialnovarstvene programe, ki niso namenjeni izključno ljudem s težavami v duševnem zdravju, za preprečevanje poglabljanja stisk."" 
Njihov program najdete tukaj. 
"
https://www.24ur.com/novice/slovenija/lms_3.html,LMŠ,"Lista Marjana Šarca (LMŠ) je bila ustanovljena maja 2014 na pobudo Marjana Šarca. Razlog za ustanovitev so bile prihajajoče lokalne volitve, saj je bil Šarec sprva aktiven v lokalni politiki. Leta 2017 je Šarec kandidiral na predsedniških volitvah, kjer je zabeležil visoko podporo, ki se je nato prelila še na državnozborske volitve, ki so potekale spomladi 2018. Marjan Šarec je postal predsednik vlade, po njegovem odstopu pa je po 13. marcu 2020 LMŠ postala opozicijska stranka.","Stranka se tokrat torej na državnozborske volitve podaja drugič, tudi tokrat pod vodstvom Marjana šarca, ki so mu 19. marca 2022 na volilnem kongresu podelili nov mandat na čelu stranke. 
Predsednik stranke Šarec je za naš portal spregovoril v obsežnem predvolilnem intervjuju.
Odgovarjal pa je tudi na 10 hitrih vprašanj, s katerimi poskušamo odstreti pogled politika na nekatera ključna politična in družbena področja. 

Stranka je načrt dela v obdobju 2022–2026 sprejela na kongresu stranke, 27. novembra 2021. ""S svojim programom jasno postavljamo usmeritve kot sredinska razvojno usmerjena liberalna stranka, ki želi delati za širše dobro in skrbeti za razvoj družbe kot celote,"" je ob potrditvi programa dejal Šarec.
Prva naloga po volitvah bo po mnenju Šarca normalizacija in vrnitev v demokracijo. Vztrajali bodo, da se v koalicijsko pogodbo zapiše, da v prvih 30 dneh vlade sprejmejo takojšnje rešitve za začetek normalizacije.  
""V LMŠ trdno verjamemo, da lahko razvoj temelji izključno na družbi znanja. Delujemo v skladu z načelom, da je treba možnost in priložnost nuditi vsem pod enakimi pogoji. Sožitje med odprtim, konkurenčnim gospodarstvom ter propulzivnim obrtništvom in podjetništvom na eni strani ter širokim dialogom – tudi sindikalnim – in kakovostnimi javnimi politikami na področju zdravstva, okolja, šolstva, sociale, varnosti, kulture in upravljanja javnih zadev na drugi pa je, v to smo trdno prepričani, ključ do uspeha posameznika ter družbe kot celote, hkrati pa edini pravi odgovor na razvojne izzive sodobnega digitaliziranega sveta. Na tem zavedanju in vrednotnem okviru temelji naš program, ki izhaja iz predpostavke, da so izzivi sodobne družbe zelo kompleksni in zahtevajo celovit pristop različnih akterjev,"" o svojih usmeritvah pravijo v LMŠ. 
LMŠ želi, pravi Šarec, svoj program uresničevati v vladi, ki se ne bo vsak dan ukvarjala z vprašanjem svojega obstoja, temveč se bo ukvarjala s težavami ljudi. Ureditev dostopne in kakovostne zdravstvene oskrbe, cene energentov, visoka zadolženost, padec gospodarske rasti, zeleni preboj je samo nekaj vprašanj, ki jih bodo po njegovem zaposlovala. 
Njihov program najdete tukaj. 
"
https://www.24ur.com/novice/dejstva/analiza-prvi-del-kako-bi-politicne-stranke-resevale-najvecje-izzive-casa.html,ANALIZA PRVI DEL: Kako bi politične stranke reševale največje izzive časa?,"Pred prvim velikim predvolilnim soočenjem predsednikov največjih političnih strank, ki je na sporedu nocoj ob 20. uri na POP TV, objavljamo poglobljeno analizo volilnih programov. Kakšne ukrepe bi sprejeli, da nas prihodnjo zimo ne bo zeblo in bodo police še vedno založene s hrano? Si bodo mladi lahko privoščili lastno stanovanje? Danes je stanje še slabše kot pred štirimi leti. Kaj pa zunanja politika? Večina strank je zvezi Nato denimo še vedno naklonjena. ","Analizo predvolilnih programov smo razdelili v dva vsebinska sklopa. V prvem objavljamo zdravstvo, gospodarstvo, energetiko z vplivi na okolje, stanovanjsko problematiko skozi prizmo mladih, šolstvo, medije, kmetijstvo in obrambo. 
Poudarjamo, če odgovora v posameznem volilnem programu nismo našli, to ne pomeni nujno, da v stranki ne ponujajo rešitve kje drugje. Analizirali smo programe vseh parlamentarnih strank in stranke Gibanja Svoboda, ki jo različne javnomnenjske raziskave uvrščajo v ospredje. Na volitvah stranka Konkretno sicer nastopa v zavezništvu strank Povežimo Slovenijo, ki glede na zadnjo  javnomnenjsko anketo Mediane uživa 1,9 odstotka podpore. 
Zdravstvo
Dopolnilno zavarovanje
Stranke SD, LMŠ, SAB, Levica bi ukinile dopolnilno zdravstveno zavarovanje in ga umestile pod obvezno zavarovanje. V stranki LMŠ so prepričani, da dopolnilno zdravstveno zavarovanje danes predstavlja tržno dejavnost in namesto za zdravstvo se del pobranega denarja namenja za dobičke komercialnih zavarovalnic. V stranki Gibanje Svoboda, DeSUS in Nova Slovenija bi preoblikovali dopolnilno zavarovanje, v Novi Sloveniji pa vzpostavili konkurenco na področju obveznega zdravstvenega zavarovanja. V Gibanju Svoboda napovedujejo preoblikovanje dopolnilnega zavarovanja, ko bo v okviru širokega družbenega konsenza zagotovljenih 600 milijonov letno za javna sredstva za zdravstvo.  V SDS se v programu niso opredelili do dopolnilnega zavarovanja. 
Koncesije v zdravstvu bi odpravili stranki Nova Slovenija in Levica. V Levici predlagajo, da bodo koncesionarji delovali neprofitno in da bodo presežke vračali v javni zdravstveni sistem. 
'Dvoživke v zdravstvu'
Proti t. i. dvoživkam v zdravstvu, to so zdravniki, ki hkrati opravljajo svoje delo v javnem in zasebnem zdravstvu, bi ukrepali v Levici, SAB-u, Gibanju Svoboda in SD-ju. Stranka SD bi omejila delo zdravnikov v javnem in zasebnem sektorju hkrati, popoldansko delo ter druge oblike dopolnilnega dela bi onemogočili v Levici. V SAB-u bi jasno razmejili delo zdravnikov v javnem in zasebnem sektorju. V Novi Sloveniji pa zagovarjajo, da bi zdravniškemu osebju, ki dosega standarde dovolili delo v zasebnem sektorju, prav tako bi nagrajevali zaposlene po rezultatih dela. 
Čakalne dobe
Skrajševanja čakalnih dob se bodo takoj lotili v SD-ju, napovedujejo v programu. Njihov cilj je, da bi dosegli največ 30-dnevni rok za specialistični pregled. Program skrajševanja čakalnih dob napovedujejo tudi v SAB-u. V Gibanje Svoboda bi čakalne vrste odpravili z začasnim ukrepom – vsi zdravniki, ki so sposobni izvesti storitve, lahko konkurirajo za izvedbo. V SDS napovedujejo, da bo konkurenčno okolje vodilo v skrajšanje čakalnih dob zaradi učinkovitejšega načina dela in prineslo pocenitev storitev. Dodajajo, da bodo zagotovili pravočasen dostop do osebnega zdravnika in specialističnega zdravljenja. V Levici pravijo, da bodo čakalne dobe odpravili z dodatnim sofinanciranjem programov, ki jih ZZZS plačuje po realizaciji. V LMŠ bi skrajševanju čakalnih dob namenili dodatna sredstva ter vzpostavili pravne možnosti za dodatno plačilo zaposlenih. V SNS se, podobno kot ostali, zavzemajo za krajše čakalne vrste, konkretnih rešitev v programu ne ponujajo.
ZZZS in drugi ukrepi
V SD bi okrepili vlogo ZZZS in ga modernizirali, prenovo ZZZS-ja napovedujejo tudi v Desusu. Stranka SAB bi povečala število družinskih zdravnikov z izboljšanjem pogojev dela in višjimi plačami. Njihova prioriteta je tudi gradnja regijske bolnišnice v Ljubljani. Stranka Desus bi uvedla zakonsko dolžnost vključevanja v delo vseh zdravstvenih virov v državi. V Levici bi ustanovili javno podjetje za nabavo medicinskih materialov in zdravil ter na ta način omejili korupcijo in dobičkarstvo na tem področju. V stranki SNS bi se prioritetno lotili zdravstvene zakonodaje, kamor zasebnikov ne bi vključevali. Podpirajo tudi centralni sistem javnega naročanja brez posrednikov. Zavzemajo se za legalizacijo kanabisa.
V SD bi postopno povečali sredstva za javno zdravstvo. Stranka DeSUS bi povečala delež BDP-ja za zdravstvo na 9,3 odstotka. Stranka Levica bi okrepila javni zdravstveni sistem z dodatnimi sredstvi predvsem primarne ravni zdravstvenega varstva, pospešili uvoz zdravstvenega kadra in povečali kapacitete medicinskih fakultet. Stranka Konkretno konkretnih rešitev na področju zdravstva ne ponuja. V svojem programu izpostavljajo pomen digitalizacije, ki bo pacienta postavila v središče, in reformo Zavoda za zdravstveno zavarovanje. 
Gospodarstvo
Za bolj zeleno gospodarstvo se v programu zavzemajo Konkretno, SAB, DeSUS, Levica in Gibanje Svoboda. Umik države iz gospodarstva zagovarjajo v NSi, nasprotno, da bi bilo treba odkupiti že prodana podjetja pa v SNS. Privatizacijske postopke bi ustavili v Levici. Davčno razbremenitev gospodarstva so napovedali v SDS, kjer bi denimo manjšim podjetnikom omogočili pavšalno obdavčitev. Slovenski državni holding bi v SDS preoblikovali v Nacionalni demografski sklad in nanj prenesli večino naložb države. Neizkoriščen gospodarski potencial vidijo v lesu. Enako tudi v LMŠ, kjer bi med lastniki gozdnih parcel in državo redefinirali odnose in spodbujali prodajo lesa v okviru različnih tako imenovanih ""lesnih borz"". 
V Levici bi gospodarstvo usmerili v sodelovanje delavcev in delavk pri upravljanju ter oblike delavskega lastništva podjetij. Največ konkretnih ukrepov na področju debirokratizacije ponuja LMŠ, ki bi v prihodnjih štirih letih število predpisov zmanjšal za 10 odstotkov.
Energetika
Drugi blok NEK
Ministrstvo za infrastrukturo, z Jernejem Vrtovcem na čelu, je Gen energiji izdalo energetsko dovoljenje za drugi blok Jedrske elektrarne Krško (JEK 2), a pri izgradnji nima podpore vseh političnih strank. V stranki SD so prepričani, da bi morali državljani odločitev o gradnji drugega bloka jedrske elektrarne sprejeti na referendumu. S posvetovalnim referendumom se strinjajo tudi v stranki SAB, Desus, Gibanju Svoboda, Levici in LMŠ-ju. Podporo posvetovalnemu referendumu so izrazili tudi v NSi. Njihov cilj je, da bi Slovenija postala neto izvoznica električne energije. To bi dosegli z dobro izkoriščenimi obnovljivimi viri in drugim blokom jedrske elektrarne Krško, ki ga podpirajo. V Gibanju Svoboda drugi blok jedrske elektrarne pogojujejo s transparentnostjo in neodvisnostjo pri vodenju investicijskih odločitev ter spoštovanjem odločitve na referendumu, kot pravijo, bodo sprejemljive le tiste jedrske tehnologije, ki jih obvladuje zahodni svet. 
V Levici bi ta projekt ustavili in najprej izvedli referendum. V SNS NEK-2 podpirajo, gradnjo drugega bloka napovedujejo tudi v stranki SDS. 
TEŠ
Glede Termoelektrarne Šoštanj, ki proizvede okoli tretjino elektrike, se konkretno opredelita le stranki Levica in Konkretno. V Levici zagovarjajo, da bi morali rabo premoga opustiti do leta 2030 in gospodarsko prestrukturirati Šaleško regijo. V stranki Konkretno izpostavljajo reformo energetskega sektorja. Zagovarjajo zapiranje TEŠ v letu 2038. 
Zelena energija in obnovljivi viri
Poglejmo še zaveze strank na področju zelene energije, obnovljivih virov in koncepta energije v prihodnje. V Novi Sloveniji se zavzemajo za 55-odstotno znižanje emisij toplogrednih plinov do leta 2030. Spodbujali bi sončne elektrarne na degradiranih območjih, podpirajo pa tudi izgradnjo verige elektrarn na spodnji in srednji Savi. Sončne spodbude podpirajo tudi v SD, poleg tega zmanjševanje emisij toplogrednih plinov in uvedbo energetske kapice za omejitev rasti cen elektrike. 
V stranki SAB bodo končali izgradnjo verige hidroelektrarn na Spodnji Savi in začeli z gradnjo na Srednji Savi. Vzpostavili bi tudi 3. energetski steber za hitrejši prehod na zeleno obnovljivo energijo. V Desusu podpirajo tudi programe investicij za izvedbo manjših sončnih elektrarn in izkoriščanja potencialov reke Save in vetrnih elektrarn. Zavzemajo se za prepoved tehnologij, ki pomenijo grožnjo kakovosti naravnih virov. V Gibanju Svoboda bi pospešili solarizacijo površin in podpirali samopreskrbo vseh oblik. Povečali bi investicije v omrežje in omogočili rabo stoječih vodnih, obvodnih in kmetijskih zemljišč za naložbe v obnovljive vire energije. Zmanjšali bi vlogo zemeljskega plina, ukinili obvezen priklop na plinsko omrežje za ogrevanje v individualnih novogradnjah in spodbujali ogrevalne naprave na obnovljive vire energije.
V Levici spodbujajo znižanje toplogrednih plinov, v času prihodnjih dveh vlad za 60 odstotkov glede na leto 2005. Zagotovili bodo finančni okvir 2 odstotka BDP-ja za boj proti podnebnim spremembam, od česar bo del namenjen skladu za razogljičenje, del pa dolgoročnemu prilagajanju. Sprejeli bi zavezo za razogljičenje podjetij v državni lasti do leta 2030 in opustili subvencije za vsa fosilna goriva do leta 2025 ter zmanjšali njihovo rabo do 2035. Sprožili bi obsežen program izgradnje večjih sončnih elektrarn in solarizacije streh, s katerim bi v petih letih dosegli 10 % sončne energije v prevzemu. V stranki LMŠ bi vlagali v obnovljive vire energije, kot so hidroelektrarne, sončne celice in vetrni potencial. Povečali bi zmogljivost sežigalnic komunalnih odpadkov, vlagali bi v podjetja, ki bi ustvarjala trajnostna delovna mesta.
V SDS-u obljubljajo stabilnost oskrbe z električno energijo ter postopen prehod na obnovljive vire, ker naj energetski koncept Slovenije temelji na novih vlaganjih v konkurenčne, trajnostne, zanesljive in varne dodatne proizvodne vire. Obljubljajo nižje položnice za elektriko: racionalizirali bomo delovanje javnih služb na tem področju, kar pomeni manjši pritisk na omrežnino in dajatve, ki predstavljajo že več kot polovico računa za porabljeno električno energijo, napovedujejo.
Mladi, družina, šolstvo, mediji
 Stanovanjska politika
Ukrepe, kako do prvega lastniškega stanovanja, ponujajo NSi, SAB, LMŠ in Gibanje Svoboda. Krščanski demokrati bi na tem področju vzpostavili jamstveno shemo za mlade družine, podobo tudi v SAB. V LMŠ bi zagotovili, da bi do prvega stanovanja posameznik lahko prišel s plačevanjem najemnine, v Gibanju Svoboda pa so zapisali, da bi za posojilo ob nakupu jamčila država. Stanovanjske problematike bi se v Levici lotili z gradnjo 30 tisoč neprofitnih stanovanj do leta 2030, javno najemno službo bi odprli v LMŠ. V SD bi občine pooblastili, da določijo najvišje možne najemnine.
DeSUS podpira izgradnjo stanovanjskih zadrug, zagotovili bodo močno povečano gradnjo najemnih stanovanj za mlade družine, socialno ogrožene in starejše.  
Družine
Družine bi davčno razbremenili v NSi. Temeljni dohodek za otroke, mlade do 20 let in brezposelne bi uvedli v SDS. V javni upravi bi 5.000 delovnih mest mladim namenili v SAB. Na področju šolstva brezplačno šolsko prehrano za vse napovedujejo v SD. Sveženj ukrepov v šolskem sistemu je pripravil SNS. Uvedli bi denimo biologijo v 6. razredu, ukinili bi opisne ocene v prvi triadi, po vsej Sloveniji bi poenotili učbenike. Za tujce, ki bi želeli biti del slovenskega šolskega sistema, bi uvedli enoletni tečaj. Na vseh ravneh izobraževanja se zavzemajo za sprejemne izpite. Stranka SAB bi mladim, dijakom in študentom zagotovila brezplačni javni prevoz, v osnovnih in srednjih šolah pa bi učence in dijake poučevali o demokraciji. Za prenovo učnih načrtov se zavzemajo v SDS, da bi ti dopuščali več svobode učiteljem, ki bi s tem okrepili svojo avtonomijo.
Mediji
V SDS bi prenovili tudi medijsko zakonodajo, konkretno, kako, v program niso zapisali. So pa to storili v Gibanju Svoboda in LMŠ. Obe stranki se zavzemata za neodvisne in svobodne medije ter zakonodajo, ki bi zmanjšala politični vpliv na javni RTV in STA.
Kmetijstvo
 Samooskrba
Stranka SAB bi spodbujala lastno samooskrbo, lokalno prodajo in potrošnjo. Lastno proizvodnjo hrane bodo skušali dvigniti nad 80 odstotkov pri zelenjavi, sadju in žitih. Menijo, da moramo zagotoviti 100-odstotno samooskrbo z mesom in mlečnimi izdelki. Tudi stranka DeSUS meni, da bi morali povečati delež samooskrbe in zmanjšati odvisnost od uvoza. To so označili za strateško prioriteto razvoja kmetijstva. V LMŠ konkretnih ukrepov, s katerimi bi povečali samooskrbo v programu, ni, so pa zapisali, da bi v javnih zavodih uporabo lokalnih živil dvignili na najmanj 40 odstotkov. Vzpostavili bi poseben načrt dela s kmetijami in mladimi prevzemniki, boljši pogoji za prenos kmetij med generacijami, ugodnejše davčno okolje za kmetijstvo in dopolnilne dejavnosti, ustrezna socialna politika in infrastruktura na podeželju.
V stranki Levica spodbujajo povečanje količino ekološko pridelane hrane, s ciljem povečanja ekoloških kmetijskih površin do 25 % do leta 2030.  Prepovedali bi baterijsko rejo živali in spodbujali prosto rejo. Poostrili bi nadzore s področja zaščite živali. Ukinili bi uporabo rakotvornih talnih herbicidov in izboljšali nadzor nad antibiotiki v živilih, zlasti v mesu. Končali bi z oglaševanjem mesnih in mlečnih izdelkov ter promovirali rastlinsko hrano. Spodbujajo trajnostno gospodarjenje z gozdov. 
Stranka SD bi izboljšala samooskrbo z lokalno pridelanim sadjem, zelenjavo in mesom, s poudarkom na maksimalnem deležu ekološke pridelave in ob sočasnem spodbujanju pridelave lastne hrane ter obdelovanja manjših obdelovalnih površin (vrtičkarji) ter ponudbi jedi iz lokalno pridelane hrane v restavracijah in drugih prehranskih obratih. 
Stranka Konkretno meni, da bi morali v prihodnje okrepiti slovensko kmetijstvo in doseči večjo težo domačega kmetijstva v verigi prehrambene industrije. Njihov cilj je visoka samooskrba Slovenije z lokalno pridelano hrano. V SDS-u bi samooskrbo z lokalno pridelano hrano omogočili z aktivno kmetijsko politiko. 
Položaj kmetov
V Gibanju svoboda bi spodbujali trajnostno kmetijstvo in vzpostavljali zelene dobavne verige med manjšimi kmetijskimi pridelovalci in končnimi kupci. Pri javnih naročilih prehrane bi striktno zahtevali nakup hrane od lokalnih slovenskih pridelovalcev hrane. Stranka NSi bi zagotavljala primerni dohodkovni položaj kmetov (možnost kmečkega zavarovanja za družinske člane, višje podpore za kmetije z zelo težkimi obdelovalnimi pogoji) in razširjen nabor dopolnilnih dejavnosti na kmetijah. Obljubljajo več sredstev na ukrepih za mlade prevzemnike kmetij, več sredstev za prilagajanje kmetij novim pogojem kmetovanja. Krepitev predelave in trženja lastnih izdelkov. 
V stranki Konkretno podpirajo projekt pametnih vasi in ukrepov za večjo atraktivnost mlajših generacij v kmetijstvu. V SDS vidijo les kot veliko priložnost za slovenski gospodarski razvoj. Napovedujejo davčno razbremenitev za kmete. Sklad kmetijskih zemljišč bi ukinili.
V SAB in Levici pravijo, da bodo načelo pravice do pitne vode prenesli v zakonodajo.
Obramba in varnost
Nato, investicije v vojsko in naborništvo
Stranke si glede sredstev, ki bi jih državni proračun namenjal v prihodnje za obrambo in glede vloge Slovenije v Natu, niso enotne. Na eni strani bi stranka NSi do leta 2024 dvignila obseg obrambnih izdatkov na 1,5 odstotka BDP-ja, napovedujejo izgradnjo srednje bataljonske bojne skupine do 2026 in nadaljevanje modernizacije vojske ter nakup nove opreme. V SD se bodo zavzemali za zagotovitev stabilnega vira financiranja, ki bo omogočil nadaljnjo modernizacijo vojske. Izboljšali bi socialno varnost vojakov, dodatno spodbujali prostovoljno služenje vojaškega roka. V SDS napovedujejo vzpostavitev dinamičnega sistema obveznega vojaškega usposabljanja, krepitev Slovenske vojske v kadrih in orožju ter podporo razvoju  nacionalnega sistema kibernetske obrambe. 
V Gibanju Svoboda so za posodobitev Slovenske vojske. Pri nakupu opreme bi imela prednost slovenska visokotehnološka podjetja. Drugačno imajo stališče v Levici, kjer predlagajo, da se razveljavi zakon o 780 milijonih za orožarske nabave in da se odstopi od vseh že sklenjenih pogodb. Menijo, da moramo nakupe vojaške opreme omejiti na opremo, ki jo vojska potrebuje za zagotavljanje družbeno koristnih nalog. Sprožili bi javno razpravo o možnosti za demilitarizacijo Slovenije. V LMŠ bi vzpostavili nacionalno civilno pripravljenost na način, da bi obrambni resor povezali z drugimi deli kritične infrastrukture. 
V Levici so proti uvedbi prisilnega služenja vojaškega roka. Obvezno služenje vojaškega roka bi uvedli v stranki SNS. V SDS napovedujejo vzpostavitev dinamičnega sistema obveznega vojaškega usposabljanja, krepitev Slovenske vojske v kadrih in orožju ter podporo razvoju  nacionalnega sistema kibernetske obrambe.
V Levici se močno zavzemajo za izstop Slovenije iz Nata, predlagajo referendum in nevtralnost. Zavzemali se bodo tudi za umik držav članic EU iz Nata. Vojsko bi umaknili iz vojaških operacij zveze Nato v tujini, o sodelovanju v mirovnih operacijah bo moral odločati parlament. Tudi v SNS se zavzemajo za izstop Slovenije iz Nata, obrambna politika bi po njihovo morala temeljiti na oboroženi nevtralnosti zunaj vojaških zvez. Nasprotno članstvo v Natu podpirajo v Novi Sloveniji. SD pa meni, da referendum glede članstva v Natu ni potreben. 
Policija
V Novi Sloveniji na področju policije želijo okrepiti številčnost uniformiranega dela policije, napovedujejo uvedbo t. i. peš patruljiranja, posodobitev policijske infrastrukture in ponovno vzpostavitev vodij policijskih okolišev. Zavzemali se bodo tudi za izgradnjo nacionalnega centra civilne zaščite in treh regijskih podcentrov. Stranka SD se bo zavzemala za takojšnjo odpravo vseh ukrepov političnega podrejanja policije. Napovedujejo reorganizacijo Generalne policijske uprave, odpravo popolne podreditve uprave kriminalistične policije in uprave uniformirane policije izpod GPU. Za depolitizacijo policije in vojske se zavzemajo tudi v SAB. Podpirajo tudi krepitev kibernetske varnosti in pregon sovražnega govora. 
Stranki Konkretno in Desus v svojem programu ne omenjata ukrepov na področju obrambe. 

"
https://www.24ur.com/novice/slovenija/predvolilna-politicna-bilanca.html,Predvolilna politična bilanca,"Turbulentna štiri, še zlasti pa zadnji dve leti. Najprej nepričakovan odstop Marjana Šarca. Ob nastopu nove vlade nova, epidemična realnost. Zdaj še ruski napad na Ukrajino. Kje je torej – ob začetku volilne kampanje – slovenska politika?","
Janja Božič Marolt, direktorica Mediane, ki meri javno mnenje, je prepričana: letošnje volitve bodo zgodovinske. ""Je nekaj dejavnikov, ki znajo vplivati na izid in že predhodno na udeležbo na volitvah, s katerimi se doslej v Sloveniji nismo soočali. To je predvsem posledica covida, ki se na nek način še vedno nadaljuje, ampak je v ozadju. Posledica vojne v Ukrajini, ki nas zadeva tudi neposredno. Dejstvo je tudi, da se je v tem času močneje vzpostavila nova paradigma, desna sredina je postala močnejša, kot je bila ob prejšnjih volitvah. In desna sredina ima v zadnjem času veliko močnejšo vlogo v klasičnih medijih v Sloveniji.""
In kolikšen je lahko vpliv vojne v Ukrajini na volitve? Dr. Marko Lovec s Katedre za mednarodne odnose Fakultete za družbene vede meni, da so ostre besede o napadu in – čeprav pogumna – izjemno tvegana premierjeva pot v Kijev namenjene prav domači javnosti in da gre zlasti za odvračanje pozornosti. ""Vidimo neko agresivno retoriko, pri čemer se je na drugi strani ta ista vlada in ta isti premier v preteklosti oddaljeval, kritiziral bodočo Bidnovo administracijo, napadal Kitajsko. Bili smo pa zelo zadržani v odnosih do tega, kakšno vlogo v Evropi igra Ruska federacija. Še več, prijatelji Putina, kot so Orban, Salvini in drugi, so bili tudi veliki prijatelji naše vladajoče stranke. Da bi zdaj zakrili to nerodnost, to pomanjkanje strateškega razumevanja in premisleka, se uporablja neka agresivna retorika v odnosu do tega, kar se dogaja v Ukrajini. A to, razen na neki simbolični ravni, Ukrajini bistveno ne pomaga.""
Dr. Samo Bardutzky, predstojnik Katedre za ustavno pravo na ljubljanski pravni fakulteti, pretekli leti ocenjuje predvsem skozi razmišljanje o ustavi in ustavnosti. In tukaj je vlada – ko je v skrbi za življenja in zdravje državljanov posegala v človekove pravice – pogosto prestopila mejo. ""V Sloveniji je šlo čez mejo. To ni zgolj moje mnenje, ampak smo imeli tudi odločitve Ustavnega sodišča in drugih sodišč, tudi drugih neodvisnih institucij, ki so kar precej opozarjale na to, da se ne ravna na ustavno skladen način. To se lahko komu zdijo drobnarije ali nianse. Ampak tudi kadar je utemeljeno poseganje v človekove pravice, je treba to izvesti na zakonit način, na sorazmeren način. In seveda s tega vidika se je absolutno šlo tudi čez mejo.""
Hana Košan je predsednica Društva Kralji ulice. Ob začetku epidemije – ko so morali čez noč za brezdomce odpreti novo, začasno zavetišče – so občutili izjemno solidarnost. Zdaj je – opozarja – v družbi znova vse več sovražnosti. ""S tem, ko se je na nekem političnem nivoju začela zaostrovati retorika, ko je ta politični vrh občutljiv na vse kritike oz. na vse stvari, ki se dogajajo, se v bistvu vidi, kako to vpliva na neko splošno družbeno stanje in mnenje. Če smo bili leta 2020 deležni velike podpore, zdaj ljudje na ulici poročajo, da jih preganjajo, kje lahko denimo ponujajo časopis. Ta razdeljenost nekako vedno najbolj vpliva prav na rob družbe.""
In kakšen je torej po dveh izjemnih letih predvolilni politični zemljevid? Kako kaže strankam na vladni, kako na opozicijski strani? Lahko karte znova, že četrtič, premeša strankarski novinec? Bo šlo tudi tokrat na nož? 
"
https://www.24ur.com/novice/slovenija/pod-mojim-vodstvom-smo-bili-v-druzbi-neproblematicnih-drzav-niso-nas-pristevali-med-razgrajace-v-razredu.html,"'Pod mojim vodstvom smo bili v družbi neproblematičnih držav, niso nas prištevali med razgrajače v razredu'","Marjanu Šarcu očitajo, da je s svojim odstopom odprl vrata vladi Janeza Janše. A prvak LMŠ – čeprav Janši očita, da je ""napovedal sveto vojno demokraciji"", pravi, da je njegova stranka vedno ostajala zvesta svojim vrednotam in se oblasti ni oklepala za vsako ceno. V predvolilnem intervjuju zagotavlja, da stare razprtije morebitne nove vlade ne bodo razklale, glede sodelovanja z Levico pa – ""ko bi gospod Kordiš imel za voditi resor, pa bi precej te retorike splahnelo"". Spregovoril je tudi o svojih pogledih na vojno v Ukrajini in analiziral največje izzive prihodnje vlade. ","
Zelo kritični ste bili do potez premierja Janeza Janše, ko gre za vojno v Ukrajini, dejali ste, da je premier kot razgrajač v razredu, ki počne vse po svoje. Vi torej ne bi ravnali na ta način. Kako pa bi ravnali, če bi bili vi predsednik vlade? 
Dejstvo je, da se je vse začelo že s predlogom o prepovedi preletov nad Ukrajino, kar bi celoten Nato zapletlo v vojno z Rusijo. Potem se je nadaljevalo s potjo v Kijev, zdaj pa smo edinstveni v tem, da v Kijev pošiljamo vojaško misijo. Problem te misije je, da je država gostiteljica dolžna  zagotoviti varnost vsaki takšni diplomatski misiji, kar pa Ukrajina v tem času seveda ni zmožna, ker ima veliko dela z obrambo. 
Ko gre za vprašanje, kakšno ravnanje bi bilo pravilno, pa seveda takšno, kot je ravnanje drugih držav. Slovenija ni velika država in je zato še toliko bolj ranljiva, zato ne razumem ravnanja, ki je spet neko ustvarjanje panike. Ponavlja se zgodba, ki smo jo videli že pri covidu, ustvarja se občutek, kot da so Rusi že skorajda na naši meji. 
Treba je ravnati v skladu z enotno politiko Evropske unije in Nata ter ne še dodatno izzivati ali razlagati po vseh televizijah, kot da je Slovenija v tem konfliktu glavna. Ni! 
Slovenska vlada ima predvsem nalogo, da se sooči s posledicami te vojne. Draži se gorivo, posledično tudi druge dobrine, kot je hrana, inflacija se tudi v evroobmočju veča – v evroobmočju je okoli 6,2, podatek za Slovenijo je že celo sedem. Skratka – ta inflacija požira gospodarsko rast, gospodarska rast bo padla. In to so problemi, s katerimi se mora ta hip ukvarjati Slovenija. 
Kajti vojna gre svojo pot. To je vojna med Putinom in Ukrajino, ne med ruskim in ukrajinskim narodom. Zato takšna dejanja ne prispevajo k rešitvi, kot tudi ne izjave, ki bi lahko v dodaten konflikt zapletle še Slovenijo. 
Torej Slovenija ne more konkretno prispevati k miru v Ukrajini?
Seveda ne. Glavno dogajanje se bo odvilo na relaciji Evropska unija, ZDA in ostali svet ter Moskva. V Moskvi je rešitev te vojne, kajti Putin je napadalec. Vsi vemo, da je bila Ukrajina napadena, Ukrajini vsi pomagamo. In tukaj opozicija nima težav, tudi v LMŠ s tem nimamo težav. Ukrajini je treba pomagati. 
Ne bo pa pomagala neka vojaška diplomatska misija v Kijevu. Predstavljate si, da še kakšna granata pade na našega diplomata. Kaj pa potem? 
Vsako vojno je tako kot tudi druge krize treba reševati s trezno glavo.  Saj herojstvo kot tako je lepa stvar, ampak ne pomaga pa prav veliko, če zraven ni razuma. In vse druge misije so trenutno v Lvovu, kar se dogaja tudi na neki skupni liniji. Kar se gre naš predsednik vlade, pa je bolj namenjeno notranji politiki, da ustvarja imidž nekega heroja, potem pa ga Zelenski zadnjič ni niti omenil. 
Rekli ste, to ni vojna ruskega naroda, ampak predsednika Putina. Pa je mogoče dejansko potegniti tako jasno ločnico med narodom in njegovim voditeljem?
Zagotovo je mogoče. Saj ima tudi naš predsednik vlade zelo ""putinistične poteze"". Spravlja se na medije, na novinarje, bil je tudi obsojen za tvit, s katerim je žalil novinarki, neusmiljeno kadruje, napovedal je sveto vojno demokraciji, da ne govorimo o koruptivnih dejanjih – to je neke vrste ""putinizem"" na slovenskih tleh. Zagotovo pa ne moremo trditi, da je slovenski narod enak tej politiki – in tako je tudi v Rusiji, kjer je že 20 let močna propaganda. 
Mi smo imeli dobre odnose tako z Rusijo kot Ukrajino. Z Rusijo smo imeli letno 1,3 milijarde evrov prometa, z Ukrajino 400 milijonov evrov, ta vojna pa je vse spremenila. 
Ampak nikoli pa ne moremo enačiti nekega diktatorja z narodom. To smo v zgodovini že videli. In Rusija bo tudi po vojni, ki se bo prej ali slej končala za zeleno mizo, saj se bo morala, še vedno tam. Prav zato jaz vedno ločujem med narodi in voditelji. 
Saj tudi zaradi Viktorja Orbana ne sovražimo Madžarov. Za Orbana vemo, da je neprimeren politik za EU, ampak to ne pomeni, da smo v konfliktu z Madžari. 
Kakšna pa je vaša ocena slovenske in globalne varnostne situacije? Geopolitična težišča se premikajo. Kakšen odnos bi zavzeli do Rusije, Kitajske in ZDA? Kje je naše mesto, kaj nas ogroža?
Slovenija je članica EU in Nata ter mora težiti k skupni evropski politiki, tako kot je vsaka država Evropske unije odgovorna za to, da je politika Evropske unije čim bolj enotna. Kajti samo enotnost lahko rešuje Evropsko unijo. 
V zadnjem času imamo sicer v EU drugačen način odločanja, odloča Evropski svet, kjer je 27 voditeljev in odločitve so nekoliko počasnejše. Ste pa našteli države, kjer je ravno obratno. Ampak gotovo mora Slovenija ravnati skladno s politiko Evropske unije. 
Slovenija varnostno oziroma vojaško zagotovo ni ogrožena, zato pravim, da panična retorika ni dobra. Je pa, tako kot tudi druge države, ogrožena s posledicami. Inflacija, draginja in vse ostalo. 
Bi pa to draginjo seveda pričakali bolje pripravljeni, če v covidnem obdobju ne bi razdelili toliko denarja. Takrat je vlada razdeljevala denar, s tem se je tudi hvalila, zdaj pa je blagajna, ne bom rekel, da prazna, je pa tudi zadolžena. In upam, da bo Evropska unija, kot prihajajo signali, preložila vrnitev fiskalnega pravila, kajti za spopad z draginjo bomo potrebovali finančne rezerve. Če pa vemo, da je rekorder v covidnih dodatkih dobil 81.000 evrov, potem pa vemo, kako so se ti dodatki delili in to nas bo teplo, da ne bomo imeli strateškega denarja za subvencioniranje draginje, cen energentov, kot tudi brzdanje inflacije. Obrestne mere se že dvigajo, kajti za spopad z inflacijo je to praktično prvi ukrep, ki pa za seboj potegne druge težave. 
Skratka, izzivov bo veliko, tudi v zvezi z energenti. Zamrznitev, regulacija, nam je všeč, je pa to za seboj potegnilo, da so ponudniki goriva ukinili popust za avtoprevoznike. Ko imajo avtoprevozniki dražje gorivo, se podraži tudi vse ostalo, podražijo se dobrine in pridemo v spiralo. Zato je nujno reagirati s trošarinami, prav tako pa je manevrski prostor pri DDV-ja. Seveda pa to za seboj potegne osiromašen proračun. 
In pridemo do ključnega problema, ko nas vlada prepričuje, da bodo z dohodninsko reformo imeli vsi višje plače. Res je, plače se bodo zvišale. Vendar najnižje zelo malo, najvišje nekoliko več, se bo pa znižal davek na sejnine nadzornikov. Na koncu bo rezultat 800-milijonski izpad iz proračuna. Kje pa bomo to nadomestili? 
Vse to torej ogroža Slovenijo in to bo zaposlovalo prihodnjo vlado – da bo odpravljala posledice teh težav kar se da učinkovito. 
Nekako je v času vašega mandata veljalo, da zunanja politika ni vaša močna plat. Spomnimo se odpovedi govora pred Evropskim parlamentom. Kaj bo tokrat drugače? Je bila tisto zamujena priložnost?
Takrat je bil predsednik evropskega parlamenta Antonio Tajani, ki je kazal fašistične težnje. Tukaj se moramo spomniti njegovega govora, naj živi italijanska Gorica in italijanska Istra. Izkazal je torej neke neofašistične težnje. In ker se je mandat tistemu parlamentu iztekal, predsednik pa je bil ravno on, sem se odločil, da tam ne bom nastopil. 
Kar se tiče tega, da zunanja politika ni bila močna plat, pa je bilo ravno nasprotno. Saj zunanja politika ni glasna politika. Diplomacija ne sme biti glasna, zato se ji reče diplomacija, in Slovenija je pod mojim vodstvom ravnala tako, da smo bili v družbi neproblematičnih držav, da nismo imeli nobenih težav z vladavino prava, niso nas prištevali med razgrajače v razredu – k Poljski, Madžarski, kjer imajo hude težave z vladavino prava, in se jim je zdaj pridružila tudi Slovenija. Mi smo težili k jedrnim državam, bili smo v dobrih odnosih z Beneluksom. Skratka, naša zunanja politika je bila takšna, kot zunanja politika države, kot je Slovenija, mora biti. Da pač sledi evropskim vrednotam in da ljudje te države živijo v miru, da lahko delajo, da lahko funkcionirajo – in se čim manj ukvarjajo s politiko. Takšna je bila naša politika: umirjena. 
Tudi zdajšnja vlada pravi, da deluje tiha diplomacija. Ampak ko gre denimo za odnose s Hrvaško, rezultatov ne vidimo. Kako bi vi dosegli uveljavitev arbitražnega sporazuma?
Seveda jih ne vidimo, ker jih tudi ni. Če pa že bodo rezultati tihe diplomacije te vlade, bodo pa spet takšni, kot so bili leta 2008 na Bledu, ko sta se srečala Janez Janša in Ivo Sanader, pa vemo, kako se je to končalo. Potem je predsednik Borut Pahor šel v arbitražno zgodbo, ki ima tudi svoje težave. Ampak če spoštujemo vladavino prava, če spoštujemo mednarodne zaveze, pogodbe, potem moramo spoštovati tudi arbitražno odločno. Tudi midva z Andrejem Plenkovićem sva se v Bruslju vsakič, ko sva se srečala, pogovarjala, vendar nisem odstopal od implementacije arbitražne odločbe. 
Če se bomo vrnili na dvostransko urejanje, potem se bojim, da bomo še kaj izgubili. Veste, Hrvati so naši sosednje, imamo dobre odnose, k njim hodimo na morje … Ampak v diplomaciji jim pa ne gre zaupati. 
Vemo, da je Jadranka Kosor prva rekla, da je arbitraža mrtva, ko je bila po hrvaško gledano kompromitirana, vendar je sodišče ugotovilo, da kompromitacija ni bila tako velika in se proces lahko nadaljuje. Zato je za Slovenijo, kot tisto, ki spoštuje vladavino prava, edino logično, da arbitražno razsodbo implementiramo – in na tem sem tudi vedno vztrajal. Vztrajam še danes. Zato me, ko se gresta Janša in Plenković tiho diplomacijo, to precej skrbi.
Če še nekoliko ostanemo pri varnosti – 780 milijonov vrednega investicijskega načrta za vojsko niste podprli, kakšna je vaša vizija slovenske vojske? Vaša stranka je del koalicije KUL in prejšnjič je bil naš sogovornik koordinator Levice Luka Mesec, ki ima na ureditev slovenske vojske precej drugačne poglede. Kako težka bodo o tej temi koalicijska pogajanja, če bo do tega prišlo? Od česa niste pripravljeni odstopati?
V LMŠ smo vedno podpirali svojo vojsko, vedno jo bomo podpirali, ker je naša, ker ima Slovenija tudi dolgo vojaško tradicijo. Spomnimo se samo generala Rudolfa Maistra. Brez njega danes ne bi imeli Štajerske, še Celje ne bi bilo več slovensko in praktično ne bi imeli države. Tako da mi nismo proti investicijam v slovensko vojsko, to je treba povedati. 
Smo pa proti nesmotrnim investicijam. In naša usmeritev je vedno bila, da nakupimo čim več opreme in tistih prevoznih sredstev, ki so primerna tudi za civilno uporabo. Naša želja je na primer bila, da se kupijo trije helikopterji. Bile so težnje, da se kupi Cougar, ki je izključno bojni helikopter, ampak smo vztrajali, da je treba kupiti helikopterje, ki so primerni tudi za reševanje. 
Ko sem prišel na vlado, sem tudi takoj ustavil nabavo boxerjev – zaradi nesmotrnosti. Bali smo se ""nove patrie"", to je dejstvo, poleg tega je vprašanje, kako učinkoviti so za Slovenijo oklepniki. Tudi v Ukrajini vidimo – če imaš dovolj pritioklepnega orožja, lahko ubraniš državo. Pa je Ukrajina velika država, Slovenija pa majhna. 
Zato je ta investicijski zakon, ki ste ga omenili, zakon na papirju. Za nabave v slovenski vojski mi ne potrebujemo posebnega zakona. To je spet zakon, ki se lepo sliši, je pa vprašanje, ali bo res toliko denarja, da bomo vse te nakupe lahko tudi izvedli. Zato je to bolj pesek v oči. Glede na to, da temeljijo nakupi bolj na oklepnikih kot na čem drugem, pa se s tem tudi nismo strinjali. 
Treba je okrepiti kibernetsko obrambo, treba je nabaviti helikopterje, ki bodo primerni tudi za reševanje, treba pa je kupovati tudi osebno opremo za vojake. Ponavljam, investicije morajo biti smotrne. 
Od vojske torej v pogajanjih z Levico ne bi odstopili?
Ne, zagotovo ne, ker slovenska vojska je slovenska vojska. Levica lahko ima takšno stališče, ampak mi smo se določili, da smo del zveze Nato, odločili smo se, da bomo slovensko vojsko imeli, in tukaj ni debate. Sicer pa moram, kar se tiče Levice, povedati, da našim nakupom za vojsko niso nasprotovali, ker je bilo veliko opreme, ki koristi tudi ljudem. 
Leta 2019 je razpadel vaš sporazum z Levico. Lahko razložite, kaj se je takrat dogajalo? Levica na primer pravi, da niste bili dovolj resen partner. So bile storjene napake? Pa tudi, kaj je mogoče storiti drugače, da se situacija ne bi ponovila s potencialno novo vlado?
Levica je videla zadeve drugače kot stranke, ki so bile v koaliciji, kajti ko sediš za vladno mizo, in ko imaš resor, moraš pokazati rezultate. To so povsem drugi občutki, kot če si v DZ in vlado podpiraš le na daleč. 
In to bo ključna in drugačna zadeva v naslednji vladi. Da bodo morali oziroma bomo morali vsi biti za isto mizo in vsi prevzeti del odgovornosti. 
Tudi jaz pogosto poslušam gospoda Kordiša in se nasmehnem, ampak ko bi imel gospod Kordiš za voditi resor, pa mislim, da bi precej te retorike tudi splahnelo. Ko si minister, ljudje zahtevajo rezultate, ne zanima jih razprava. Zato nimam nobenih dilem o tem, da bo prihodnja vlada drugačna, kajti za mizo bomo vsi in vsak bo moral prevzeti odgovornost. 
Prihodnja vlada bo tudi večinska vlada, kajti v LMŠ nikoli ne bi več šli v vlado, ki nima 46 glasov v DZ. Če te večine ni, potem vlada težko obstane. Morda to gre v Skandinaviji, v Sloveniji pa se je pokazalo, da ne. 
Ko se je poslavljala vaša vlada – še tistega jutra je le malo ljudi vedelo za vaš odstop. Kaj je sodu izbilo dno?
Takrat je Levica prekinila sporazum, DeSUS že tako ni zagotavljal petih glasov, ker je Robert Polnar šel na svoje. Predsednik Pahor je v svojem govoru na proslavi govoril o tem, kako bi se vlada morala lotiti strukturnih reform, ampak skoraj na vsak zakon smo dobili veto, vsaj deset vetov državnega sveta … Tudi proračun smo sprejeli samo zato, ker se nas je usmilil Zmago Jelinčič, Andrej Šircelj pa je bil odsoten. Podobno je bilo tudi pri ministrici Mlinarjevi. Ko vse to seštejemo …
Če želiš biti demokratičen voditelj, potem je v zahodnem svetu popolnoma normalno, da greš bodisi po zaupnico, bodisi želiš na nove volitve. In to je v demokraciji edina pot. 
Ta vlada, ki je prišla kot večinska in se spremenila v manjšinsko, se sicer drži s kupovanjem glasov, ampak tako ni mogoče doseči sistematičnih sprememb, ki jih Slovenija potrebuje. Potrebuje reforme, strukturni preboj, zeleni prehod … potrebuje projekte, ki jih bo treba sprejemati z velikim konsenzom. Pogovarjati se moramo o jedrski energiji. In tega ni mogoče početi z vlado, kjer si odvisen od gospoda Branka Simonoviča, Polnarja … To mora biti trdna vlada, ki ima predsednike za isto mizo in vsi dihajo približno v isto smer. Jaz tega nisem imel. 
Vlada je začela z 18-odstotno podporo, kar je tako nizka podpora, da še končala ni nobena vlada s tako nizko podporo. Tako da je bilo že od začetka težko predvidevati dolžino življenja te vlade. Potem je že novembra Matej Tonin rekel, da potekajo pogovori na drugi strani … Bila je torej situacija, v kateri ne moreš sprejemati odločitev, ki so stvar širokega konsenza. 
Ampak vi menite, da pa lahko zdaj na tej točki z da ali ne volivcem zagotovite, da se z novo vlado ne bodo ponovile stare razprtije?
Da. Če se bodo vsi držali tega, kar danes govorijo, potem se ne bo. 
Gremo k potencialni koaliciji. Robert Golob je napovedal pogajanja. Se boste stranke KUL pogajale posamezno ali skupaj?
Kako se bo pogajal, ne vem. Ampak počakajmo volitve. Saj zaradi tega se pravzaprav vse dogaja. Počakajmo 24. april – rezultate in razmerja. Za nas ni nobene dileme, da mora biti vlada levosredinska in v skladu s tem se bomo tudi vedli. Pa tudi v skladu z našim rezultatom in dogajanjem v državi, kakršno je danes, in v želji, da se to nikoli več ne ponovi. Sam velikih težav ne vidim. 
Ampak ali bo KUL v pogovorih, že tudi tistih pred volitvami, nastopil skupaj?
Sporazum KUL je bil podpisan, ko novih igralcev še ni bilo. V sporazumu je jasno zapisano, da vlado oblikuje tisti, ki dobi največ glasov. Ampak to je bilo pred novimi igralci. Zdaj imamo novega igralca na političnem prizorišču, je pa težko napovedati rezultate, zato počakajmo. Nobene potrebe ni po prenagljenih izjavah. Znano je samo, da nas pet, kakor danes kažejo zadeve, bomo oblikovali vlado in ljudje od nas to tudi pričakujejo. 
Nekoč ste dejali bolje Šarec v roki kot Golob na strehi. Ali Roberta Goloba danes vidite kot potencialnega predsednika vlade?
Ta izjava je bila, ko gospoda Goloba še ni bilo. Zdaj je gospod Golob na sceni, se je pojavil, in zagotovo vsakega vidim kot predsednika vlade, ki ima svojo stranko, ki doseže rezultat na volitvah. Tukaj ni nobene dileme. Kdor bo dosegel rezultat na volitvah, bo vodil vlado. 
Kaj pa se bo zgodilo, če seštevek strank KUL dobi več glasov kot Gibanje Svoboda? Kdo bo mandatar? Odgovore želi tudi predsednik Pahor. 
Kot sem že rekel, mislim, da je danes prezgodaj govoriti o tem, kakšni bodo seštevki in kdo bo mandatar. Imamo še mesec dni kampanje in nato volitve. Na gospoda Pahorja se pa jaz osebno ne bom preveč oziral, ker mislim, da je že zdavnaj zapravil kakršno koli kredibilnost, zlasti v času te vlade s to svojo servilnostjo. 
Vlada se bo sestavila z njim ali brez njega, tudi prejšnja se je. Takrat je bil gospod Pahor zelo naklonjen gospodu Janši, o meni je govoril kot drugouvrščenem na volitvah, niti ne z imenom in priimkom, torej vemo, da mu je šlo za to, da bi bil gospod Janša – morda mu gre tudi zdaj – glede na to, da je imel do pred kratkim za svojega svetovalca Ernesta Petriča, ki pa vemo, kam sodi. 
Če se dotaknemo projektov prihodnje vlade – kislo jabolko, v katerega bo treba ugrizniti, je zdravstvo. Vse stranke obljubljate – uredili bomo zdravstvo. Pa bodimo zelo konkretni – kako boste uredili, da bomo lahko do osebnega zdravnika dostopali hitreje in to osebno, ne prek telemedicine, ki se je izkazala za slabo rešitev?
Dejstvo je, da je treba najprej pošteno povedati, da zdravstvo ne bo nikoli urejeno do te mere, da bomo rekli, zdaj pa je vse urejeno. Zdravstvo je področje, ki ga mora vsaka vlada vsak dan urejati in vsak dan spremljati, kaj se dogaja. 
Kar se tiče telemedicine – nujno je treba spet začeti z normalnimi pregledi, operacijami. Mi smo leta 2019 za dva meseca sklenili aneks in dali dodatnih 10 milijonov evrov za operacije, in takrat se je pokazalo, da je bilo število operacij nekaj čez 5000 več, skratka to se je pokazalo kot učinkovito, kajti ljudje čakajo na operacije – tudi bolniki z rakom in drugi primeri. Mi danes sploh ne vemo, koliko ljudi nam je umrlo, ker niso dobili obravnave. 
Zagotovo je treba okrepiti družinsko medicino, narediti poklic družinskega zdravnika privlačen, da se bo za to področje odločilo več zdravnikov. Urediti je treba tudi pogoje dela, zmanjšati administrativne obremenitve družinskih zdravnikov, kajti administrativne obremenitve jim vzamejo ogromno časa, ki bi ga lahko drugače uporabili za obravnave. 
Kar govorimo že nekaj let pa je tako pričakovana digitalizacija. V zdravstvu imamo osnovni problem, da ustanov med seboj nimamo informacijsko povezanih. Čakalne dobe so takšne, da še vedno ne vemo, koliko ljudje kje čaka, pa bi jim morda lahko preusmerili. To je le en primer. Ne gre za parcialne rešitve, tega je veliko. 
In pa seveda ta nesrečna ukinitev dopolnilnega zdravstvenega zavarovanja, ob kateri so si vse vlade polomile zobe. Tudi to je treba izvesti, kajti dosedanje dopolnilno zavarovanje ni dodatno, ampak obvezno. Vsi vemo, da brez tega ne prideš nikamor. Lep primer je zobozdravstvo in zdravstvu ne smemo pustiti, da se mu zgodi, kar se je zgodilo zobozdravstvu. Predvsem so težava dvoživke. Operacijske mize so dopoldne zasedene, popoldne prazne v javnem sektorju. 
Jaz nisem za to, da gremo z ognjem in mečem nad njih, ker sam nisem nagnjen k prepovedim. Tako kot nismo za obvezno cepljenje, obvezne volitve, tudi tukaj nismo za zapovedi. 
Je pa treba zdravnikom dovoliti delati popoldne šele, ko so izpolnili vse svoje obveznosti v javnem sektorju. Rezerv je še veliko, tudi v organizaciji dela in v digitalizaciji. 
Šele potem so tukaj finance. In seveda je treba opraviti s korupcijo. Nabava medicinske opreme je stvar, ki tudi zelo hromi zdravstvo. 
Aktualna vlada je investirala v gradnjo domov za starejše in pristojno ministrstvo navaja podatke, da je bilo v letih 2018 in 2019 za gradnjo domov za starejše predvidenih tri milijone evrov, v lanskem proračunu pa 30, kar je desetkrat več. Zakaj takšna razlika?
Mislim, da je bilo pet milijonov, kar je seveda premajhna številka. Vendar – kaj je pri tem podatku ključno? To, da so imele prejšnje vlade fiskalno pravilo. Najbrž se spomnite, da je leta 2019 takratna opozicija želela ustavno presojo našega proračuna, ki je bil s presežkom, češ, da kršimo fiskalno pravilo. 
Ko je prišel covid, je fiskalno pravilo izginilo, država se je lahko neomejeno zadolževala, donos na obveznico, ki je bil zahtevan, je bil celo negativen, skratka – s tako odpravo vseh omejitev zadolževanja bi vsaka vlada šla gradit. 
Mi pa smo se morali držati fiskalnega pravila, ki ga je pa mimogrede sprejela vlada Mira Cerarja s pomočjo SDS. SDS je imel takrat precej pri tem, da imamo danes tako rigorozno fiskalno pravilo. Zato – ja, številke držijo, ampak vsaka vlada bi investirala, če bi imela. Mi nismo smeli, ta vlada pa nima omejitev, kar se bo tudi še pokazalo, ko bo treba vse te kredite, kar se je ljudem podelilo, vrniti. No, takrat bomo pa videli, ko bo morda Janez Cigler Kralj iz opozicije vpil, kako so vse lepo nastavili, vlada pa ničesar ne dela. Hkrati pa ne bo povedal, da se je zadolževanje podražilo, da se je morda vrnilo – upam, da ne – fiskalno pravilo, in da je treba vrniti dolgove. To je bistvo vsega. 
Prehranska varnost ni več samoumevna. Kako bi vaša stranka rešila težave slovenskega kmetijstva? Slovensko kmetijstvo je bilo leta zapostavljeno, v domači dobavni verigi so razlike med odkupnimi in prodajnimi cenami tako visoke, da veliko kmetov razmišlja o opuščanju dejavnosti. Kako, konkretno, bi rešili težavo?
Sam prihajam iz družine, kjer smo opustili to dejavnost. Imeli smo štiri repe v hlevu. Nekoliko smo to opustili zaradi bolezni, nekoliko pa, ker se ni izplačalo. V preteklosti smo imeli kmetije, kjer so bili dopoldne v službi, popoldne so kmetovali. Ampak situacija se je spremenila in takšne kmetije, razen če imaš veliko ljubezen do takšnega načina življenja, niso rentabilne. Pravilno ugotavljate, da se to vleče že leta, in ne bom zdaj tukaj metal peska v oči in rekel, da imamo čarobne rešitve.
Je pa dejstvo, da se bomo morali vsi bolj posvetiti tem vprašanjem. Prihaja spomladansko cvetenje in je velika nevarnost pozebe, če pride pozeba, potem vemo, da bo pridelek okleščen. Če bomo preživeli slučajno brez pozebe, se obeta toča. Če nam bo to prihranjeno, pride suša. Skratka slovenski kmet ima ogromno težav že samo z višjo silo. Podnebne spremembe so tukaj strahovito udarile in mi bomo morali kot država investirati v namakalne sisteme. Morali bomo investirati v oroševanje. Tudi ko gre za protitočne sisteme – Avstrijci protitočno obrambo imajo, pri nas nismo nikoli prišli do te rešitve. Že vse to je torej ogromen problem. 
Ključen problem slovenskega kmeta pa je odkupna cena. In odkupne cene so se v času kriz znižale, nikoli pa se niso vrnile na staro raven, ker ni mogoče konkurirati trgovskim verigam. Za kvaliteten kos mesa, ki je slovenskega porekla, cena ne more biti v centih. Pri mesu smo sicer skoraj samooskrbni, razen pri svinjini, kjer je stopnja samooskrbe le okoli 40-odstotna, nismo samooskrbni niti pri zelenjavi in sadju … Težava pa je tudi, ker smo uvoznica žita. In administrativno se lahko reče, da bomo posejali več, vendar – ali bo letina rodila, ne moremo vedeti. In kmetije se zaraščajo, kmetje imajo veliko težav z birokracijo. Danes mora biti kmet praktično 100-odstotno digitalno pismen, mora biti administrator, podjetnik … Birokracijo bi lahko oklestili. Tudi pri evropskih razpisih vemo, da smo v Sloveniji še bolj zakomplicirali, kot bi bilo treba.
Obstaja bojazen, da se stranki ne bi uspelo uvrstiti v parlament?
Nihče ne ve, kakšni bodo rezultati. Mi smo prepričani, da v parlament bomo prišli in ne vidim razloga, zakaj ne bi, saj smo trdo delali, zadnji dve leti tudi v opoziciji in ljudje so nas videli. Videli so našo poslansko skupino, ustanovili smo dve preiskovalni skupini, od katerih se ena ukvarja z ravnanji v času epidemije, druga pa preiskuje vplivanje politike na policijo. Bili smo aktivni, ljudje vidijo, da smo konsistentni in nismo se oklepali oblasti za vsako ceno. Na volitve gremo popolnoma samozavestno, število mandatov pa lahko napove le vedeževalka. 
Kaj bi bil za vas volilni uspeh?
Leta 2018 je naša stranka, ki pred tem ni bila parlamentarna, dobila 12,6 odstotka glasov, kar je zadostovalo za drugo mesto, ampak daleč za zmagovalcem. Takrat je bil naš cilj vstop v parlament in čim boljši rezultat. In tudi zdaj bo za nas uspeh čim boljši rezultat. 
Politični prostor je polariziran, politika uživa izjemno nizko stopnjo zaupanja. Kako boste prispevali k temu, da se to spremeni? S kom iz nasprotnega pola ste pripravljeni sodelovati?
Mi smo že veliko storili za to. V naši vladi so ljudje prevzemali odgovornost, tudi naš generalni sekretar je prevzel odgovornost, ko je opravil tisti klic. Naša dejanja govorijo sama zase, imeli smo standarde. Seveda nismo brez napak – ne jaz, ne naši člani, nihče ni brez napak, ampak mislim, da je naša stranka med zadnjimi, ki bi ji lahko očitali, da je kriva za nezaupanje v politiko. 
Kar se tiče nasprotnega pola pa ne vem. Jaz z gospodom Janšo težko sodelujem, če počne vse, kar počne, če zatira medije, izvaja putinistično politiko proti RTV Slovenija, proti STA, drugim medijem, se ne udeležuje soočenj, sodnih obravnav, ne dviguje pošte … Gospod Tonin je začel z izgubo kamiona mask, potem je stranka svojega podpredsednika direktno kadrovala v Dars, vidimo hobotnice, kako politiko pospešeno umikajo v gospodarstvo. V stranki Konkretno ni nič več ostalo od liberalne stranke, kar je zagovarjal Miro Cerar. Pa da ne govorim o ravnanjih te vlade, ki so koruptivna, v času covida pa so bili ljudje kaznovani s 400 evri, ker so pojedli rogljiček, in podobno … 
S temi strankami torej težko sodelujemo. Ampak to je manjšina strank. Z ostalimi strankami, na levi sredini nas je zdaj pet, pa ne vidim težave, da se dobimo skupaj in sodelujemo. 
Naša stranka je veliko naredila za zaupanje v politiko, želeli smo še več, spremembo volilnega sistema, kar je že pripravil Rudi Medved, ko je bil še minister, a ni bilo politične volje. Bomo pa s tem še nadaljevali. S spremembo volilnega sistema in ukinitvijo državnega sveta. 
Z Janezom Janšo se torej pred volitvami ne boste srečali?
Ne, ni potrebe. S stranko, ki te javno vabi k sodelovanju, po drugi strani pa te tepe, je nemogoče sodelovati. 

"
https://www.24ur.com/popin/film_tv/to-je-absurd-vseh-absurdov-to-je-druga-sezona-voyo-originala-telenovela-patriot-tv.html,"To je absurd vseh absurdov, to je druga sezona serije Têlenovela: Patriot TV","Spomnimo: v prvi sezoni VOYO originalne serije Têlenovela: Superk***e smo skozi komične pripetljaje spremljali, kako je novo nastavljeni direktor Slavc (Bojan Emeršič) brez kakršnih koli televizijskih izkušenj ustvaril najbolj gledano slovensko telenovelo Superk***e, ki je postala superhit. Srce parajoča, usodna, hrepeneča in preobratov polna komična serija, parodija nastajanja televizijskih vsebin, je na humoren način odgovarjala na vprašanja, ki se ponavadi postavljajo gledalcem. Kdo? Kaj? Zakaj? Kako?","

Skupini entuziastov s Slavcem na čelu, bivšim črpalkarjem in novo nastavljenim programskim direktorjem PRVAK TV-ja, je uspelo nemogoče. Kljub konstantnemu metanju polen pod noge so ustvarili serijo Superk***e z neverjetno gledanostjo. Beseda o njihovem uspehu se je hitro razširila in razburkala medijski prostor in prav tukaj se prične zgodba novih politično motiviranih lastnikov s Cipra s preimenovanjem postaje PRVAK TV v PATRIOT TV. 
Novi lastniki, nove zgodbe, nova politika v 2. sezoni 
Têlenovela: Patriot TV
Ekipa PATRIOT TV-ja pričakuje prokuristko novih lastnikov s Cipra, atraktivno, ambiciozno in brezkompromisno medijsko menedžerko Svetlano, ki se želi dokazati in ustvariti informativni program po meri novih lastnikov in politike. Upodablja jo igralka črnogorskih korenin Marija Bergam. Ustaljeni ekipi se je pridružila z namenom, da spremeni televizijo v propagandni novičarski program ter ustvari politično oddajo po meri politike. Slavca sprva vidi kot profesionalca, Dončiča med televizijci, in utelešenje vseh sprememb, ki jih želi vpeljati, a kmalu tudi sama spozna resnico o Slavčevem uspehu in (ne)sposobnostih. Bivši igralci in ekipa Superk**b sedaj postanejo novinarji, ki se bodo ukvarjali z aktualnimi političnimi temami ... Vseeno pa bodo zraven brusili tudi svoje igralske sposobnosti v posebni seriji, ki obravnava slovensko zgodovino, snemano na skrivaj, a vzporedno s politično propagando.
Naša ekipa ne bi bila naša ekipa, če ne bi tej zgodbi sledilo polno absurdnih preobratov. Slavc razumevanje drugega tira pretvori v nekaj, kar je njemu organsko veliko bliže – drugi pir, novice pa bodo ustvarjali, kakopak podobno, kakor so v prvi sezoni ustvarjali serijo – na povsem sebi lasten način – po scenariju. Ali bo absurdno tudi tokrat spremljevalec njihovega uspeha, bodo VOYO uporabniki spoznali 10. aprila, ko si bo moč drugo sezono ogledati na mah. 
Zvezdniška igralska zasedba 
Že znani ekipi Bojanu Emeršiču, Branko Šturbeju, Juretu Henigmanu, Nini Ivanič, Ivu Banu, Gregorju Grudnu, Gaji Filač, Nejcu Cijanu Garlattiju, Vidi Cvar, Uli Furlan se v drugi sezoni pridružijo še Marija Bergam, Petja Labović, Zvezdana Mlakar, Niko Zagode, Desa Muck, Aljaž Tepina, Ana Urbanc, Tina Vrbnjak ter drugi. 
 
"
https://www.24ur.com/novice/tujina/ukrajina/slovenija-v-kijev-v-kratkem-posilja-oborozeno-vojasko-diplomatsko-misijo.html,Slovenija v Kijev pošilja podpolkovnika Boštjana Lesjaka,"Vlada bo po naših informacijah v glavno mesto Ukrajine poslala ekipo diplomatov prostovoljcev, ki pa je niso našli na ministrstvu za zunanje zadeve, ampak na ministrstvu za obrambo. Za odpravnika poslov naj bi izbrali podpolkovnika Boštjana Lesjaka, ki je poročen z Ukrajinko in državo tudi zelo dobro pozna. Janez Janša naj bi v četrtek z odločitvijo seznanil voditelje zveze Nato in EU na izrednem vrhu v Bruslju. ","
Po naših neuradnih, a zanesljivih informacijah naj bi na ministrstvu za zunanje zadeve več dni mrzlično iskali prostovoljca, ki bi bil pripravljen tvegati pot in delo v oblegani prestolnici Ukrajine, a ga med ekipo Anžeta Logarja v Mladiki ni bilo. Tako se je vlada obrnila na ministrstvo za obrambo in tam našla častnika, podpolkovnika Boštjana Lesjaka, ki je poročen z Ukrajinko (kar je sicer kasneje zanikal) in Ukrajino zelo dobro pozna. V Kijevu je bil tudi pred nekaj tedni, že po začetku ruske invazije. Lesjak je bil včasih zelo aktiven na Twitterju, a je svoj profil tam zdaj izbrisal. 
Začasno naj bi ga premestili v diplomatsko službo, zaposlili na MZZ in z ekipo poslali v Kijev. Razmere v Kijevu sicer niso najboljše, ruska vojska je bila sicer potisnjena nekoliko dlje od središča mesta, a severne dele skoraj dnevno obstreljujejo z raketami in granatami. 
Gre za zelo neobičajno potezo mešanja vojske, politike in diplomacije, kar pa ni nova rešitev Janeza Janše. Dolgoletnega prijatelja in plezalnega partnerja, brigadirja Bojana Pograjca, je že večkrat poslal iz vojske v politiko in potem znova nazaj v vojsko. Iz vojske je Janša Pograjca, ki naj bi bil tudi navzoč na obisku premierja v Kijevu, vzel v kabinet za državnega sekretarja, sedaj pa naj bi šel še v diplomatske vode, za veleposlanika na Poljskem.
Tonin: Vesel sem, da imamo na Morsu pogumne ljudi 
Obrambni minister Matej Tonin je ob robu predvolilnega dogodka NSi glede tega dejal, da ""bo to jasno sporočilo Ukrajincem, da verjamemo v njihov uspeh"". Dodal je, da neposredna komunikacija in izmenjava stališč lažje poteka v živo.
""Jaz sem zgolj vesel, da imamo na Morsu pogumne ljudi, ki so v teh časih pripravljeni tudi tvegati, da bi pomagali ukrajinskemu ljudstvu in celotni Evropi, da pride do miru,"" je dejal po poročanju STA.
O bolj konkretnih podrobnostih glede misije pa ni podal odgovora. ""Ko bodo vsi postopki zaključeni, boste obveščeni tudi o vseh detajlih in imenih. Gre za diplomatsko misijo, kjer ima vodilno vlogo ministrstvo za zunanje zadeve, ki mora pripraviti ustrezne postopke, te pa na koncu potrdi vlada,"" je še pojasnil. 
MZZ: Slovenija v Kijev pošilja začasnega odpravnika poslov 
Po objavi našega članka so z Ministrstva za zunanje zadeve sporočili, da Slovenija v Kijev pošilja začasnega odpravnika poslov, ki bo tam na podlagi ocene razmer opravljal diplomatske naloge na načine in po postopkih, ki so zapisani v Zakonu o zunanjih zadevah. Zapisali so, da omenjeni zakon ne predvideva oborožene vojaške diplomatske misije.
Veleposlanik Republike Slovenije v Ukrajini se medtem od 21. marca nahaja na začasni lokaciji na Poljskem v bližini ukrajinske meje, kjer izvaja vse diplomatske naloge, med katerimi je poleg zagotavljanja konzularne pomoči tudi vzdrževanje stikov z diplomatskim zborom, so dodali. Na naša vprašanja, zakaj v Ukrajino pošiljajo odpravnika poslov, če veleposlanik opravlja svoje delo, pa odgovarjajo, da to ni nič nenavadnega. 
V Zakonu o zunanjih zadevah piše: 
 
Kadar je mesto vodje diplomatskega predstavništva izpraznjeno, opravlja njegovo funkcijo začasni odpravnik poslov, ki ga imenuje minister za zunanje zadeve. 
 
Če je vodja diplomatskega predstavništva odsoten ali ne more opravljati svoje funkcije, opravlja njegovo funkcijo začasni odpravnik poslov, ki ga imenuje vodja diplomatskega predstavništva v soglasju z ministrom. 
 
Če v predstavništvu ni diplomata, opravlja s soglasjem sprejemne države član osebja diplomatskega predstavništva, ki mu je vodja diplomatskega predstavništva zaupal nadomeščanje, samo tekoče administrativne zadeve in varuje arhive.
Na MZZ želijo, da ""slovenska politika tudi v prihodnje ohrani enotnost pri obsodbi ruske agresije na Ukrajino in da trenutna vojna v tej državi ne postane del predvolilne kampanje"". Prav to namreč med drugim Janši očitajo ostale politične stranke:
Janez Janša je sicer obisk Kijeva načrtoval tik pred začetkom invazije in zaradi tega v nevarnost spravil člane delegacije, ki so obisk pripravljali z varnostnega in protokolarnega vidika. Ker se je začela vojna, so več dni poskušali evakuirati člana delegacije, kar jim je na koncu s pomočjo drugih držav EU tudi uspelo. Čeprav so razmere v Kijevu sedaj še bolj zaostrene kot na začetku vojne, pa tja predsednik vlade pošilja neobičajno vojaško diplomatsko misijo, ki veliko diplomatskega dela ne bo mogla opravljati, njihova navzočnost bo zgolj močan simbol z obilico tveganja.
Premier je ob napovedi, da bo v Kijev poslal slovenskega diplomatskega predstavnika, na spletu zapisal, da potrebuje ""Ukrajina tudi neposredno diplomatsko podporo, da čim prej pride do prekinitve agresije in miru"". ""Če vsa EU v diplomatskem korpusu nima nekoga, ki je vsaj toliko pogumen, kot je diplomat Vatikana, potem nismo vredni, da imamo diplomacijo,"" je dejal in dodal, da to velja tudi za slovensko diplomacijo.
Že pred tem je sicer izpostavil, da je pomembno, da tudi drugi voditelji držav obiščejo Ukrajino in ji izkažejo podporo, ter da EU vrne predstavnika v Kijev.

"
https://www.24ur.com/novice/slovenija/golob-ob-vlozitvi-kandidatnih-list-preprican-v-zmago-na-volitvah.html,Golob ob vložitvi kandidatnih list prepričan v zmago na volitvah,"Gibanje Svoboda vlaga kandidatne liste za volitve v državni zbor. V ljubljanskih enotah 3 in 4 so jih vložili ob prisotnosti predsednika stranke Roberta Goloba, ki bo v teh enotah tudi kandidiral. Kandidatne liste so vložili s podporo več kot 2000 podpisov. Golob pravi, da je s kandidati zadovoljen in napoveduje zmago na volitvah.","
Vse kandidatne liste so uravnotežene tako po starosti in različnih interesnih skupinah kot tudi različnih ozadjih, od kod ljudje prihajajo, je ob vložitvi dejal Robert Golob. Prepričani so v zmago na volitvah, saj tudi na terenu čutijo podporo ljudi, vsak dan pa se jim po njegovih besedah javljajo novi simpatizerji, podporniki in strokovnjaki, ki želijo sodelovati pri obnovi države. ""Velika podpora ljudi nas navdaja z upanjem in zaupanjem, da bomo ta projekt zmogli,"" je dejal predsednik Gibanja Svoboda.
Golob meni, da bo obnova države potrebna zaradi zunanjih okoliščin, ki nam niso naklonjene. ""Iz zdravstvene krize gremo v energetsko krizo, v ukrajinsko krizo itn., imamo tudi krizo demokracije v Sloveniji,"" je naštel. V Gibanju Svoboda so prepričani, da je zdaj zadnja priložnost, da vse to obrnejo Sloveniji v prid. Golob verjame, da bodo z aktivacijo državljank in državljanov ter njihovega ""spečega kapitala na bankah"" ustvarjali novo vrednost ""in na ta način tudi napolnili državno blagajno"", še dodaja. 
Glede njegove kandidature v ljubljanskih enotah je Golob poudaril, da je pri tem odločilno vlogo igrala analitika, saj želijo doseči čim boljši rezultat. V Novi Gorici pa imajo po Golobovih besedah že močnega kandidata, nekdanjega župana Mateja Arčona. ""Imamo en cilj in to je zmaga in temu podrejamo tudi to, kdo kje kandidira,"" je dejal Golob. V istih ljubljanskih okrajih kot Golob kandidira tudi koordinator Levice Luka Mesec. Na vprašanje, kdo bo v tem boju zmagal, pa je Golob odgovoril: ""A mislite, da dvomim sam vase? Nikoli nisem dvomil sam vase, zagotovo bo slavilo Gibanje Svoboda.""
Na vprašanja o sobotni udeležbi ljubljanskega župana Zorana Jankovića na kongresu Gibanja Svoboda je Golob poudaril, da so ga povabili kot župana občine, v kateri se je odvijal kongres, ne kot politika. Dejal je tudi, da je vesel podpore katerega koli državljana in državljanke, sploh če je ta javna, kar se mu zdi pošteno. ""Ne pa da to počne iz ozadja in potem eventualno poskuša celo izstaviti kakšen račun po volitvah. Take podpore niti ne želimo in jo tudi zavračamo,"" je poudaril.

"
https://www.24ur.com/novice/slovenija/cilj-teh-volitev-je-slovo-od-avtoritarnega-rezima.html,'Cilj teh volitev je slovo od avtoritarnega režima',"Nov družbeni dogovor, osnovan na vrednotah spoštovanja, svobode in odgovornosti, 10 milijardni investicijski cikel za zeleni preboj in zdravstveno reformo v volilnem programu obljublja Robert Golob z Gibanjem Svoboda. Na volilnem kongresu pa so delegati LMŠ Marjanu Šarcu mandat predsednika podaljšali še za en mandat, ta obljublja dostopne in kakovostne zdravstvene oskrbe, cene energentov, ukrepe za gospodarsko rast. Oba pa sta v oddaji 24UR ZVEČER v pogovoru z Urošem Slakom poudarila, da je skupni cilj leve sredine, da na volitvah doseže toliko glasov, da bi lahko sestavila stabilno vlado.","
Šarec kot predpogoj poudarja ""normalizacijo"", pod katero našteva odpravo vseh spornih členov iz vseh dosedanjih PKP-jev, t. i. podtaknjencev, depolitizacijo policije, konec pritiskov na tožilce in medije, boj proti korupciji in ukinitev dopolnilnega zdravstvenega zavarovanja. Golob napoveduje nov družbeni dogovor, ki bo ""temeljil na spoštovanju in socialno pravični ter solidarni državi"". Pravi, da želijo povrniti zaupanje ljudi v politiko in znova pritegniti na volišča tiste, ki so v preteklosti mogoče že obupali ""ravno zaradi slabih praks, ki jih je dosedanja politika, predvsem vladajoča, uprizarjala."" Obljublja, da se bodo pri reformi zdravstva najprej lotili javnega naročanja in da bodo ""stopili na prste tistim dvoživkam, ki izkoriščajo javni sistem, zato da sami bogatijo"".  
Šarec pravi, da je njihov cilj na volitvah dobiti čim več glasov: ""Ni bistveno relativno zmagati, bistveno je, da imaš potem dovolj glasov za sestaviti vlado in mislim, da je tega prostora popolnoma dovolj,"" je spomnil na Zorana Jankovića, ki kljub zmagi vlade ni uspel sestaviti. ""To pomeni, da potrebuješ partnerje in skupni cilj je, da leva sredina dobi dovolj za sestavo vlade"". Obenem zatrjuje, da kalkulacijam iz ozadja ni bil nikoli naklonjen: ""Če hočeš krojiti slovensko politiko, potem naredi tako, kot je storil gospod Golob, ko se je odločil, da bo šel s svojo stranko na volitve, kar se mi zdi pravilna poteza.""  
Tudi Golob Šarčevo stranko vidi kot dobro zaveznico in ne konkurentko. Pravi, da skupaj delijo veliko ciljev, LMŠ pa ocenjuje kot kredibilno stranko, ki ni odstopala od svojih vrednot. Verjame, da bodo po volitvah skupaj s preostalimi strankami koalicije KUL sestavili stabilno vlado: ""Cilj teh volitev, ki jih sam imenujem praznik demokracije, je, da se poslovimo od avtoritarnega režima. Cilj ni posamična zmaga kogarkoli, cilj je, da se združimo v enem samem poslanstvu, v zmagi demokracije. Kako se bodo glasovi razporedili med nami, je v tem trenutku bistveno manj pomembno."" Stabilno vlado sicer vidi ne s 46, ampak s 55, morda celo s 60 glasovi.
""Treba je doseči tak rezultat, da bi leva sredina kot celota dosegla toliko, da bi lahko sestavila stabilno vlado, da ne bo takšna, kot je bila prejšnja, ki se je vsak dan ukvarjala s svojim obstojem. Mislim, da smo se vsi toliko naučili v teh dveh letih, da lahko na tej osnovi po volitvah vendarle vsi brez fige v žepu začnemo pristopati k temu projektu, sicer bomo imeli četrto Janševo vlado, kar pa zagotovo ni v interesu nikomur od nas,"" poudarja tudi Šarec.
Vojna v Ukrajini je prinesla še en velik izziv in vse bolj je v ospredju vprašanje energetske samooskrbe Slovenije. Na dolgi rok bo treba izkoristiti vse svoje naravne potenciale, glede jedrske energije pa bo treba povprašati tudi javnost, meni Šarec. Golob bi gospodinjstva sčasoma usmeril k sončni energiji, industrijo pa k prehodu na vodik. ""Nisem za embargo ruskega plina, dokler teče, ga dajmo porabiti, ker je ta zaenkrat žal še vedno najcenejši. Če danes vpeljemo embargo, bomo samo povišali cene zemeljskega plina v Sloveniji. Ne vidim za to nobene potrebe, ker bomo nazadnje to morali plačati mi in naša gospodinjstva,"" zaključuje.
"
https://www.24ur.com/novice/slovenija/kdo-je-zasedel-mesta-na-kandidatnih-listah-za-drzavnozborske-volitve.html,Kdo bo zasedel mesta na kandidatnih listah za državnozborske volitve?,"Ta teden se na političnem prizorišču začne zares. V četrtek se bo iztekel rok za vložitev kandidatnih list za državnozborske volitve in uradno se bo začela volilna kampanja pred volitvami 24. aprila. Stranke so kandidatne liste večinoma že popolnile. Na njih so tako izkušeni politiki kot tudi novi obrazi, ali pa že znani obrazi, ampak z drugih področij. ","
Na eno vprašanje imajo vse stranke enak odgovor, da je njihova kandidatna lista v celoti odlična in da obljubljajo: ""Trdo delo, znoj in solze, da dosežemo te cilje, ki smo si jih zapisali v programu,"" je jasen Jernej Pavlič iz stranke SAB. Tanja Fajon iz stranke SD pa pravi: ""Socialni demokrati danes predstavljamo 86 odličnih kandidatk in kandidatov.""
Med kandidati stranke SD so na novo Jonas Žnidarič, vrača se Milan M. Cvikl, kandidatka je inženirka elektrotehnike Emilija Stojmenova Duh. Jedro LMŠ-jeve liste so zdajšnji poslanci. Jerca Korče iz stranke LMŠ pojasnjuje: ""Nimamo nobenih posebnih zvezdnikov, imamo pa ljudi, ki razumejo, kako se politika gradi od spodaj navzgor.""
Veliko jih poudarja, da imajo skoraj ali povsem starostno, poklicno in spolno uravnoteženo listo. ""Čeprav so voditelji te povezave moške glave, ne izključujemo nikogar. Mi cenimo ljudi po njihovih sposobnostih,"" je jasen Marko Balažic.
Nova Slovenija na jumbo plakatih nastopa s petimi ministri, nazadnje se je za kandidaturo odločil minister Mark Boris Andrijanič. ""Taka odločitev ni samo odločitev enega človeka, je odločitev družine, v mojem primeru odločitev naju z ženo,"" svojo odločitev pojasnjuje Andrijanič.
V SDS zase menijo, da so politična sila slovenske osamosvojitve, sedanjosti in prihodnosti. ""Jaz samo upam, da bodo dejanja, tista iskrena dejanja, ko se jasno vidi, kdo je kdo. In kdo ima ugled v mednarodni javnosti, prebudila tudi Slovenijo,"" pravi Branko Grims, poslanec SDS.
Glavna konkurentka tej stranki bo očitno stranka Gibanje Svoboda, ki je listo potrdila včeraj. ""Kandidatov, ki niso bili izpostavljeni, je veliko, vsak čas jih boste spoznali in videli, tako da posameznikov ne bi posebej izpostavljal,"" je jasen Andrej Ribič.
Stranke ob kandidatih računajo tudi na podporo vidnih posameznikov. Včeraj je glas Gibanju Svoboda obljubil ljubljanski župan, SD-jevo gospodarsko politiko oblikuje Sandi Češko, Levico javno podpira Slavoj Žižek. ""Nikoli se ni bal zameriti se. Zavzemam se, da bi bila takšna tudi naša stranka. Torej ne stranka, ki se upogiba in gre za tistim, kar je popularno,"" pa je jasen koordinator Levice Luka Mesec. 
Civilna iniciativa Glas ljudstva je razvila spletno orodje Volitvomat, ki omogoča, da volivci preverijo, v kolikšni meri delijo stališča s katero od strank. Še vedno sicer čakajo odgovore strank koalicije.
"
https://www.24ur.com/novice/tujina/ukrajina/ruski-napad-na-ukrajino-med-varnostnimi-razmisleki-in-putinovim-sovinizmom.html,Ruski napad na Ukrajino: med varnostnimi razmisleki in Putinovim šovinizmom,"Na Youtubu kroži posnetek kontroverznega predavanja, ki ga je imel leta 2015 na Univerzi v Chicagu slavni profesor mednarodnih odnosov John J. Mearsheimer. Naslov predavanja je ""Why is Ukraine the West's Fault?"" in v času mojega pisanja ima že več kot 20 milijonov ogledov. Mearsheimer, sicer eden najbolj slovitih zagovornikov raziskovalne paradigme, ki se v mednarodnih odnosih imenuje realizem (natančneje, napadalni realizem), v predavanju predlaga, da je zahod na tri načine vzročno – ne pa tudi moralno – odgovoren za Putinov prevzem Krima.","Po Mearsheimerju so (a) vztrajna širitev Nata na prag ruske velesile, (b) podobno vztrajna širitev Evropske unije in (c) zahodno podpiranje prodemokratičnih protestov v Ukrajini trije glavni strukturni vzroki za Putinov prevzem Krima leta 2014 in letošnjo splošno invazijo Rusije. Njegov argument je, da vse troje ogroža geostrateške interese ruske velesile in da lahko pričakujemo, da se bo ogrožena Rusija obnašala tako, kot se obnašajo vse ogrožene velesile. S tem misli, da ne bo tolerirala krhanja svojega ""področja vpliva"" in preobražanja držav na svojem pragu v zaveznice svojega sovražnika (ZDA in Zahoda nasploh). 
Mearsheimer izpostavlja, da bi se ameriška velesila obnašala podobno, če bi bile vloge zamenjane. Pomislite, pravi, ali bi ZDA tolerirale kitajsko vojaško zavezništvo z Mehiko in Kanado ter kitajsko grajenje vojaških baz v eni ali drugi državi. Še več, ZDA so se podobno obnašale v preteklosti, ko so bile v takšni vlogi. Monroejeva doktrina iz leta 1823 je bila deklaracija, s katero so ZDA vsakršno politično vpletanje tujih sil v celotni zahodni hemisferi – Južni in Severni Ameriki – razglasile za potencialno sovražni akt proti ZDA. Če bi se Evropa ali kdor koli drug vmešaval v ameriško področje vpliva, bo to prepoznano kot ogrožanje varnostnih interesov ZDA.
Nobeno od teh dejstev seveda ne upravičuje ruske (ali ameriške) agresije. Mearsheimerjev realizem – moralno gledano –  takšnega obnašanja velesil niti ne zagovarja niti ne kritizira, marveč le opisuje in špekulira, kako se obnašajo in kako se bodo obnašale v različnih razmerah. Njegov magnum opus iz leta 2001 nosi naslov Tragedija politike velesil. Večkrat omenja Tukididov izrek ""Močni storijo, kar lahko, šibki pa trpijo, kar morajo"". Ukrajina ima kot vsaka suverena država pravico, da se v njeno suverenost ne posega (ali da prosi za članstvo v mednarodnih institucijah) – a velesile pravic držav po Mearsheimerju tipično žal ne upoštevajo.
Da ima to akademsko predavanje, za katero se javnost sicer ne bi zanimala, več kot 20 milijonov ogledov, ne bi smelo presenečati. Naj omenim samo dva sklopa razlogov.
Prvič, Mearsheimerjeva analiza je drzna, saj mnogi analitiki Zahodu ne pripisujejo vzročne odgovornosti za uničevanje ukrajinske suverenosti. Michael McFaul, Obamov ameriški ambasador v Rusiji med letoma 2012 in 2014 in slavni zagovornik raziskovalne paradigme, ki se v mednarodnih odnosih imenuje liberalni institucionalizem, je že leta 2014 na straneh revije Foreign Affairs in v živo na seminarju inštituta Chatham House močno polemiziral z Mearsheimerjem in njegovo razlago. Na začetku marca letos so študenti Univerze v Chicagu izrazili razočaranje nad – kot so zapisali v svojem pismu dekanu – dejstvom, da Mearsheimer ""širi putinizem"". Mnogo političnih svetovalcev in akademikov se na Twitterju pritožuje nad Mearsheimerjem, bodisi zaradi amoralnosti (ali, kot mislijo nekateri, nemoralnosti) njegove analize bodisi zaradi domnevne opisne zmotnosti njegove analize.
Drugič, če bi se izkazalo, da ima Mearsheimer s svojo analizo prav, bi lahko za njegovo predavanje za nazaj mogoče rekli, da je bilo upravičeno svarilno in da bi lahko z upoštevanjem njegovih nasvetov preprečili tragično invazijo, o kateri govori od 24. februarja ves svet. Tisti, ki se strinjajo z Mearsheimerjevo analizo, trdijo, da je natanko letošnja vojna eden jasnejših (čeprav tragičnih) dokazov za resnico realizma, po katerem ni svet v 21. stoletju nič manj imun za krvavo politiko velesil. Liberalni institucionalisti so bili zanjo prepričani, da je stvar preteklosti, po realistih pa je še kako z nami, saj izhaja predvsem iz večnega stanja anarhije in negotovosti, ki prežemata mednarodne odnose.
Ima Mearsheimer prav? Kaj so glavni vzroki za Putinovo invazijo? So bili varnostni premisleki in racionalno (čeprav tragično in nemoralno) obnašanje ruske velesile res glavni? Ali pa je Putin krvoločni šovinist, ki hoče uničiti Ukrajino (ali jo pripojiti Rusiji) zaradi svojih kulturnih in ozemeljskih imperialističnih sanj?
Naj najprej naštejem nekaj argumentov, s katerimi je mogoče spodbijati Mearsheimerjevo analizo:
(1) Pomenljivo je sodelovanje med Rusijo in ZDA med letoma 2009 in 2012 kljub prejšnji širitvi Nata in kljub vrhu v Bukarešti leta 2008, ko je Zahod sicer zavrnil članstvo Gruzije in Ukrajine, a jima izrekel podporo in obljubo, da bosta nekoč v prihodnosti postali članici Nata. Implikacija tega dejstva je, prvič, da ista strukturna konstanta – širitev Nata – ne more razložiti ruske agresije leta 2014 in 2022 ter hkrati ruskega sodelovanja med letoma 2009 in 2012. Drugič, implikacija je, da je za obnašanje velesile zelo pomembno, kdo jo vodi. Liberalni institucionalisti trdijo, da ima Putin veliko agresivnejše tendence kot Medvedjev (ki je vodil Rusijo v času sodelovanja z Zahodom med letoma 2009 in 2012). Liberalizem to spremenljivko vključuje v svojo analizo, realizem ne (pomembna je le struktura mednarodnih odnosov, ne osebnosti vodij držav).
(2) Zahod res podpira (tudi s financiranjem nevladnih organizacij) prodemokratične tendence v Ukrajini, a nobenih trdnih dokazov ni, da je neposredno sodeloval pri prevrnitvi proruskega režima v Ukrajini leta 2014, ko je Viktor Janukovič zaradi protestnega vrenja pobegnil v Rusijo.
(3) Putinovi govori razkrivajo njegove prave namere. Iz govora pred invazijo je jasno, pravijo Mearsheimerjevi kritiki, da mu ni šlo za varnostne interese in da se v prvi vrsti ni bal širitve Nata, marveč da sanja o veliki Rusiji, o obnovitvi sovjetskega imperija, in da goji šovinistične kulturne in ozemeljske zamere do Ukrajine.
(4) Kako bi lahko bila invazija uresničitev ruskih varnostnih interesov, ko pa je bilo povsem jasno, da bo ruski napad na Ukrajino povezal Zahod in naredil Nato močnejši? Putin je moral vedeti, pravijo kritiki, da bo z napadom okrepil svojega zahodnega sovražnika, to pa ni v skladu z Mearsheimerjevo analizo. Je pa v skladu z razlago, ki poudarja Putinove neracionalne imperialistične ambicije.
(5) Če je širitev Nata tako pomemben razlog za rusko agresijo, zakaj nismo te iste agresije videli že prej, recimo v devetdesetih in zgodnjih letih novega stoletja, ko se je širitev začela?
(6) Notranje lastnosti režimov, recimo zaostalost ruske ekonomije in Putinova personalistična diktatura, so pomembnejše pri določanju dinamike mednarodnih odnosov kot pa zunanja struktura razmerij moči. Pari demokratičnih in ekonomsko razvitih držav se med seboj ne vojskujejo, mešani (ali diktatorski) pari pač. O tem demokratičnem in kapitalističnem miru sem podrobno pisal v svoji knjigi Rational Choice and Democratic Government.
Mearsheimer bi se branil takole:
(1) Širitev Nata ni edini razlog za rusko agresijo. Prodemokratične spremembe v Ukrajini, ki jih je Zahod podpiral, so bile ključni sprožilec krize leta 2014 in kasnejših napetosti (Nato je zgolj strukturni dejavnik v ozadju).
(2) Putin je po vrhu v Bukarešti leta 2008 jasno povedal, da je obljubljanje članstva Gruziji in Ukrajini v Natu neposredna grožnja varnostnim interesom Rusije.
(3) Rusija je invazijo na Gruzijo poleti 2008 izvedla (tudi) zaradi širitve Nata.
(4) Če ima Putin ozemeljske, imperialistične ambicije, zakaj ni prevzel Krima pred februarjem in marcem leta 2014? Prevzel ga je šele po padcu Janukovičevega proruskega režima v Ukrajini, to pa bi lahko interpretirali kot dokaz, da je bila ta ozemeljska prisvojitev povezana z varnostnimi interesi, ne nujno z imperialističnimi ambicijami.
(5) Monroejeva doktrina in obnašanje ZDA, odkar so postale velesila, sugerirata, da tudi razvite demokratične velesile – in to velesile, ki jim ne poveljuje Putin – tipično delujejo v skladu s spreminjanjem ravnotežja moči v svoj prid. Putinovo obnašanje je torej (ne glede na njegovo in ameriško nemoralnost pri takšnem početju) mogoče zgolj standardna politika velesil, ne neracionalni, sanjaški imperializem.
(6) Rusija se ob začetku širitve Nata ni obnašala agresivno, saj je bila zaradi kaosa v devetdesetih letih prešibka. Če ne bi bila prešibka, bi bila že takrat agresivna.
(7) Notranje lastnosti režimov imajo zanemarljiv pomen, ko gre za mednarodne odnose. Razlike v moči in gon, ki ga imajo zaradi varnostnih razmislekov vse velesile, tj. gon po nadvladi nad svojo regijo sveta, so ključni dejavniki geopolitike, ne demokracija ali diktatura, kompleksno ali preprosto gospodarstvo.
Kdo ima torej prav? Težko je reči, da Mearsheimerjevi trije sklopi dejavnikov (Nato, EU, prodemokratična podpora) niso bili pomembni. Pravzaprav se zdi očitno, da razlagajo – čeprav seveda moralno ne upravičujejo! – zaostrovanje razmer med Rusijo in Zahodom v zadnjem desetletju. Toda prav tako sem prepričan, da Mearsheimerjeva analiza spregleda ali vsaj močno podcenjuje Putinove imperialistične sanje, ki so zares jasne v njegovih govorih. 
Najpomembnejše pa se mi zdi, da Mearsheimer dozdevno pozablja na lekcije lastne teorije, ko razlaga rusko agresijo. Napadalni realizem namreč predpostavlja, da skušajo vse velesile – ko imajo priložnost – zavoljo svoje varnosti razširiti svoj vpliv in postati regionalni hegemon. To pomeni, da bi Rusija tudi ob zadržanju širitve Nata v vzhodno Evropo in ob odsotnosti prodemokratične podpore Zahoda Ukrajini v pravem trenutku poskušala nadvladati svojo regijo sveta in da bi (šibke) države okoli nje padle pod kolesje ruskega geopolitičnega stroja. Po napadalnem realizmu se vse velesile slej ko prej obnašajo kot revizionistične sile, ki poskušajo doseči hegemonijo. Nato gor ali dol, Rusija bi na določeni točki poskušala obnoviti svojo nekdanjo hegemonijo in območje vpliva. 
Ali bi se v tem alternativnem scenariju zgodila vojna, ki smo ji priča danes? Če je Putin racionalni akter, kot predpostavlja Mearsheimer, verjetno res ne. Če je imperialistični šovinist, kot trdijo liberalci, verjetno da. Niti ena niti druga predpostavka ni nedolžna, v vsakem primeru pa bi bila prihodnost Ukrajine nezavidljiva.
"
https://www.24ur.com/novice/tujina/ukrajina/sirene-na-zahodu-ukrajine-eksplozije-v-lvivu.html,"Mariupol postaja mesto duhov, v zračnem napadu na vojašnico na desetine mrtvih","23. dan ruske invazije na Ukrajino. Država je vedno bolj opustošena in zapuščena. Svoje domove je zapustilo že več kot tri milijone prebivalcev. Zjutraj so se na zahodu znova oglasile sirene za nevarnost zračnega napada. O več eksplozijah so poročali iz Lvova, kjer naj bi ruske sile bombardirale vojaško skladišče, napadle pa so tudi kijevsko četrt Podil. V obleganem Mariupolu zmanjkuje zadnjih zalog vode in hrane, spopadi pa so že dosegli tudi središče mesta, ki se spreminja v mesto duhov. Po bombardiranju mariupolskega gledališča so iz zaklonišča rešili 103 osebe, a več kot 1300 jih je še vedno ujetih pod ruševinami. Po poročanju ukrajinskega poslanca v Odesi naj bi bilo v ruskem raketnem napadu na vojašnico v Mikolajevu mrtvih več deset ljudi.","Zjutraj so se na več območjih na zahodu Ukrajine oglasile sirene za nevarnost zračnega napada. Alarmi so se oglasili v regijah Rivne, Volin, Lvov, Ternopil in Ivano-Frankivsk. V več mestih v Ukrajini pa naj bi odjeknile tudi eksplozije. Po poročanju televizijske postaje Ukraine 24 so eksplozije odjeknile v različnih delih mesta Lvov na zahodu Ukrajine okoli 6.30 ure po lokalnem času (okoli 5.30 po našem času). Na svojem kanalu na Telegramu je televizija objavila videoposnetek, ki prikazuje velik oblak dima v mestu. Poročali so tudi, da so eksplozije odjeknile v Dnipru. 
Kasneje je kijevski mestni svet sporočil, da so Rusi danes zjutraj napadli tudi okrožje Podil v Kijevu. Za Sky News je spregovoril kijevski župan Vitalij Kličko, ki je dejal, da so rakete, ki so zjutraj padle na del Kijeva, poškodovale šest stavb. Dodal je, da je bil napad usmerjen na stanovanjsko območje brez vojaške baze. Na vprašanje, kaj pričakuje, da se bo zgodilo v Kijevu, je dejal, da verjame, da se bo zgodil napad, podoben tistim v Mariupolu in Harkovu.
Medtem je ameriški inštitut za preučevanje vojne ocenil, da bo Mariupol v prihodnjih tednih najverjetneje padel. Čeprav ruske sile niso naredile velikega teritorialnega napredka, inštitut ugotavlja, da bi popolno uničenje Mariupola in obsežnejši napad na njegovo civilno infrastrukturo lahko privedla do kapitulacije in dokončnega padca. ""Padec Mariupola bi lahko bil neizogiben,"" so dodali.
Znova se je oglasil ukrajinski predsednik Volodimir Zelenski in vse, ki se poskušajo pridružiti ruskim silam v Ukrajini, posvaril, da bi bila to najslabša odločitev v njihovem življenju. ""Dolgo življenje je boljše od denarja, ki vam ga ponujajo za kratko življenje,"" je dejal Zelenski. Dodal je, da ima Ukrajina informacije, da ruska vojska novači plačance iz drugih držav, da pa ji to ne bo pomagalo. Ukrajinske sile še naprej obvladujejo vsa ključna območja, je dodal.
Zelenski je tudi dejal, da so zajeli še nekaj ruskih vojakov. Njihovim materam je poslal jasno sporočilo: ""Vsaka mati, ki ve, da je bil njen sin poslan v vojno proti Ukrajini, bi morala preveriti, kje je trenutno njen otrok. Še posebej tiste mame, ki ne morejo stopiti v stik s svojimi otroki, tiste, ki jim rečejo, da so njihovi otroci domnevno mrtvi. Objavljene so telefonske številke, na katere lahko pokličete, in izvedeli boste, kaj se je zgodilo vašim otrokom. Nismo nameravali ujeti na tisoče vojakov. Ne potrebujemo 13 tisoč mrtvih ruskih vojakov. Te vojne nismo želeli. Želimo samo mir. In želimo, da svoje otroke ljubite bolj, kot se bojite lastne vlade.""
Zelenski se je ZDA zahvalil za dodatno vojaško pomoč, vendar je dejal, da ne bo razkril, kaj vsebuje novi paket. ""To je naša obramba: sovražnik ne ve, kaj lahko pričakuje od nas."" Dejal je še, da Rusija pričakuje, da bo z Ukrajino ravnal tako, kot je leta 2014, ko je Rusija brez boja zasedla Krim in podprla separatiste, ki so prevzeli nadzor nad Donbasom. ""Ukrajina je zdaj druga država z veliko močnejšo obrambo,"" je dejal.
Po pogovoru s predsednico Evropske komisije Ursulo von der Leyen je ukrajinski predsednik sporočil, da pričakuje hiter napredek pri odobritvi prošnje za hitro članstvo v EU. Von der Leynova naj bi namreč obljubila, da bo storila vse, kar je v njeni moči, da pospeši vstop Ukrajine v Evropsko unijo. ""Postali bomo polnopravna članica EU,"" je dejal Zelenski ter dodal, da se bodo birokratski procesi, ki običajno trajajo leta, pospešili in skrajšali za mesece.
Srditi napadi v Mariupolu, satelitski posnetki prikazujejo uničenje
Medtem so ponoči potekale evakuacije civilistov iz ukrajinske prestolnice Kijev. Z avtobusi in avtomobili naj bi mesto zapustilo več kot tisoč ljudi, so na družbenih medijih sporočili ukrajinski viri in dodali, da so evakuirani zdaj ""na varnem kraju"". Nadaljuje se tudi reševanje ljudi, ujetih v gledališču v Mariupolu, ki je bilo v sredo tarča ruskega napada. Ta je sprožil val ogorčenja po vsem svetu in obsodbe, da gre za vojni zločin, saj so se v gledališče pred tem zatekli številni civilisti, pred poslopjem pa je na to opozarjal tudi velik napis ""Otroci"" v ruščini.
Po besedah enega od ukrajinskih poslancev, Sergija Taruta, naj bi bilo v zaklonišču pod gledališčem najmanj 1300 ljudi. Lokalne oblasti so doslej govorile o okoli tisoč civilistih. Zaklonišče naj bi napad sicer zdržalo, čeprav je bilo poslopje nad njim uničeno, število žrtev pa za zdaj ni jasno.
Francoska tiskovna agencija AFP navaja besede ukrajinske varuhinje človekovih pravic Ljudmile Denisove, da je nekaterim odraslim in otrokom uspelo priti iz gledališča ter da reševalci zdaj preiskujejo ruševine in skušajo odkleniti klet, v kateri je bilo zaklonišče. V Mariupolu, ki je tarča grozljivega ruskega obleganja, naj bi bilo sicer po navedbah ukrajinske strani doslej ubitih že najmanj 2000 civilistov, 80 odstotkov mesta naj bi bilo porušenega. Ameriški think tank ISW je na osnovi informacij ameriških obveščevalcev ponoči ocenil, da bo mesto verjetno padlo v prihodnjih tednih.
Iz zaklonišča naj bi zdaj rešili že več kot 100 ljudi, je sporočila ukrajinska varuhinja človekovih pravic  Liudmila Denisova. A 1300 jih je še vedno ujetih pod ruševinami, je dodala. Ukrajinski predsednik je dejal, da na kraju potekajo reševalna dela ter dodal, da je nadaljnje obstreljevanje s strani ruskih sil oblastem preprečilo vzpostavitev učinkovitih humanitarnih koridorjev do obleganega pristaniškega mesta.
Grški premier Kiriakos Mitsotakis je dejal, da je Grčija ""pripravljena obnoviti"" porodnišnico, ki je bila uničena v bombardiranju obleganega pristaniškem mestu Mariupol. Mesto je ob tem označil za središče grške manjšine v Ukrajini. ""Je mesto, ki je našemu srcu drago in simbol barbarstva vojne"". Njegovo sporočilo je prišlo dan po tem, ko je italijanski minister za kulturo Dario Franceschini dejal, da je Italija pripravljena obnoviti tamkajšnje mestno gledališče. ""Gledališča vseh držav pripadajo celotnemu človeštvu,"" je ob tem zapisal.
Novi satelitski posnetki Mariupola kažejo več uničenja, ki ga je povzročilo neselektivno rusko bombardiranje. Jasno so vidni ogromni kosi razstreljenih civilnih domov.
Bela hiša: Biden Kitajsko opozoril na posledice, če bo pomagala Rusiji
Kitajski predsednik Ši Džinping je ameriškemu kolegu Joeju Bidnu v videopogovoru povedal, da so ZDA skupaj s Kitajsko odgovorne za ohranjanje svetovnega miru in stabilnosti. Vendar pa ukrajinski konflikt Džinping glede na navedbe kitajskega zunanjega ministrstva ne zanima. ""Kitajska in ZDA sta stalna člana Varnostnega sveta ZN in vodilni gospodarstvi sveta. Marljivo bi morali nositi mednarodno odgovornost in si prizadevati za zagotavljanje miru po svetu,"" je dejal po poročanju kitajske televizije.
""Kriza v Ukrajini ni nekaj, kar si želimo videti,"" je še dejal kitajski predsednik v pogovoru, ki je trajal skoraj dve uri. Bidnu je povedal tudi, da se odnosi med državami ne smejo zaostriti do vojaških sovražnosti, kar je bila doslej še največja kitajska kritika ruskega napada na Ukrajino.
Biden je upal, da bo na njunem prvem pogovoru od novembra prepričal Džinpinga, da se ne vpleta v vojno v Ukrajini na strani Rusije. Malce kasneje je izjavo o pogovoru kitajskega in ameriškega predsednika podala tudi Bela hiša, ki je sporočila, da se je vse vrtelo okrog neizzvane ruske invazije na Ukrajino. Biden je Xiju predstavil poglede ZDA in zaveznikov, opisal ukrepe za preprečitev in odgovor na invazijo, vključno s sankcijami.
""Opisal je posledice, če bo Kitajska Rusiji pomagala v času surovega napada na ukrajinska mesta in civiliste. Predsednik je poudaril svojo podporo diplomatski rešitvi krize. Voditelja sta se strinjala o pomenu ohranjanja odprtih komunikacijskih zvez za upravljanje tekmovalnosti med državama. Predsednik Biden je poudaril, da se ameriška politika do Tajvana ni spremenila in ZDA so še naprej proti vsakim enostranskim spremembam obstoječega stanja,"" je sporočila Bela hiša.
Pogovor med Bidnom in Šijem nakazuje, da ostajajo komunikacijski kanali med ZDA in Kitajsko odprti, so pred pogovori sporočili iz Bele hiše. Voditelja bosta predvidoma govorila tudi o drugih vprašanjih v skupnem interesu. Kitajska doslej ni jasno obsodila ruske invazije na Ukrajino, Peking v Generalni skupščini ZN tudi ni podprl resolucije z obsodbo napada, temveč se je vzdržal. So pa na Kitajskem zanikali ameriške navedbe, da je Rusija, proti kateri je Zahod uvedel ostre sankcije, prosila za gospodarsko in vojaško pomoč Pekinga.
V ponedeljek se je sicer Bidnov svetovalec za nacionalno varnost Jake Sullivan v Rimu srečal z visokim kitajskim zunanjepolitičnim predstavnikom Jang Džječijem. Medtem pa danes mineva tudi osem let od formalne ruske priključitve Krima. Ruski predsednik Vladimir Putin je na ta dan leta 2014 formalno podpisal ukaz o priključitvi tega ukrajinskega ozemlja. Mednarodna skupnost te priključitve ne priznava. Pred obletnico je Putin v četrtek ocenil, da so zadnja leta pokazala, da je bila odločitev prebivalcev Krima, da se združijo z Rusijo, pravilna. Kmalu po priključitvi Krima so se začele razmere vse bolj zaostrovati tudi na vzhodu Ukrajine, kjer so nadzor prevzeli proruski separatisti.
Kitajska je v dobrih odnosih z Moskvo, vendar pa je gospodarsko predvsem odvisna od izvoza v zahodne države.
Osem let od zavzetja Krima, Putin z nagovorom na stadionu
Osem let po tem, ko so ruske čete zasedle južno ukrajinsko regijo Krim, so dogodek v Rusiji pozdravile množice ljudi, ki so na moskovskem stadionu Lužniki mahale z zastavami. Tamkajšnje oblasti so sporočile, da se je na stadionu zbralo več kot 200.000 ljudi, vendar pa tega, kot opozarja Reuters, ni bilo mogoče neodvisno preveriti.
Prenos govora ruskega predsednika na polnem stadionu je bil sicer vmes nenadoma prekinjen. Kremelj je pojasnil, da je za prekinitev prenosa kriva tehnična napaka, celoten govor pa so predvajali pozneje. ""Vemo, kaj moramo narediti, kako to narediti in za kakšno ceno. In absolutno bomo uresničili vse naše načrte,"" je v govoru na stadionu dejal Putin.
V šolah so ob ""krimski pomladi"" pripravili tudi posebne učne ure.  

"
https://www.24ur.com/novice/slovenija/interni-nadzor-razkril-prave-krivce-za-neverjetno-dolge-cakalne-vrste-v-ortopediji.html,Je Samo Fakin z nadzorom nad delom ortopedov odprl Pandorino skrinjico?,"Posebni interni nadzor, ki ga je vodstvo UKC Ljubljana zahtevalo po razkritju, da so se nekateri ortopedi evidentirali na delovnem mestu, v resnici pa so v tem času delali pri drugem izvajalcu in tako neupravičeno dobivali covidne dodatke, je razkril, da na področju ortopedije vlada kaos. Leta 2019 je bilo namreč od 23 zaposlenih ortopedov podpovprečno obremenjenih kar 15. Medtem ko je polno zaposleni zdravnik, rekorder tega leta, opravil 2104 ambulantne preglede, pa se lahko eden od njih 'pohvali' zgolj s 359 pregledi.","Februarja smo poročali, da morajo ortopedi, ki so se na ortopedski kliniki UKC Ljubljana lažno evidentirali, češ da so na delovnem mestu na kliniki – v resnici so v tem času delali pri drugem izvajalcu – svojemu delodajalcu vrniti vsega skupaj nekaj manj kot tisoč evrov. Večinoma gre za neupravičeno izplačane covidne dodatke, ki so jih prejeli za delo na kliniki. Inšpektorat za javni sektor je takrat ugotovil, da je bilo takšnih ur, za katere so neupravičeno prejeli dodatek, 86.
Ker so čakalne dobe na področju ortopedije med najdaljšimi v državi, hkrati pa so bile ravno na ortopedski kliniki ugotovljene zlorabe, so v UKC Ljubljana opravili podrobno analizo dogajanja, vsebina te analize pa je bila na seji sveta UKC Ljubljana predstavljena 17. februarja. Vsebine poročila nam na UKC Ljubljana niso želeli razkriti, češ da gre za interni dokument, ki je namenjen zgolj posvetovanju znotraj UKC, a se je o vsebini nadzora najprej za časnik Delo, nato pa še za nas razgovoril eden od pobudnikov internega nadzora, nekdanji zdravstveni minister in nekdanji direktor ZZZS Samo Fakin, ki je član sveta UKC Ljubljana. 
Kaj je razkrila interna preiskava?
Analiza je med drugim izračunala obremenitev posameznih specialistov ortopedije, ugotovitve pa so skrb vzbujajoče. Po poročanju Dela je bilo leta 2019 od skupno 23 ortopedov z ambulantnimi pregledi na uro podpovprečno obremenjenih 12, z ostalimi ambulantnimi pregledi jih je bilo podpovprečno obremenjenih 16, z operativnimi posegi pa jih je bilo podpovprečno obremenjenih 11. Upoštevaje bolnike v vseh programih, jih je bilo podpovprečno obremenjenih kar 15. Do avgusta lani pa se je stanje kljub epidemiji izboljšalo, saj je bilo takih ""le"" še devet od 20 ortopedov.
Fakin opozarja, da je bil cilj nadzora ugotoviti, ali obstajajo rezerve za skrajševanje čakalnih dob in kaj je treba narediti, da bi se to uredilo. In kaj so ugotovili? ""Ugotovili smo, da rezerve so,"" pravi Fakin in dodaja, da gre za velike rezerve. V bistvu opozarja, da bi bili ob enakomerni obremenitvi zdravnikov in ureditvi razmer na kliniki v resnici brez čakalnih dob. 
Polno zaposleni ortoped je namreč leta 2019 v povprečju opravil 25 malih posegov, krajših od 30 minut, 75 malih posegov, krajših od 60 minut, 136 posegov, krajših od 120 minut, in 43 posegov, daljših od 120 minut. Operativni dejavnosti je torej po grobem preračunu namenil 468 efektivnih ur oziroma tretjino vseh pričakovanih ur. Letna realizacija zdravnika na ortopediji namreč povprečno znaša 1430 ur, še navajajo v Delu. Razlike so tudi na področju opravljenih pregledov. Leta 2019 je polno zaposleni zdravnik rekorder opravil 2104 ambulante preglede, medtem ko jih je njegov kolega z najmanj opravljenimi pregledi komaj 359. Njegova obremenitev na uro za polno zaposlenega ortopeda je znašala zgolj 0,54 ure, torej podpovprečna. Takšnih ortopedov je bilo leta 2019 kar 15. Stanje je bilo nekoliko boljše leta 2021 (do avgusta), ko je bilo podpovprečno obremenjenih osem ortopedov. 
Fakin: Tretjina podpovprečno obremenjena
Rekorder z najmanj realiziranimi urami je imel leta 2019 kar 1791 ur ""manjka"", medtem ko je njegov kolega, ki ima zgolj 80-odstotni delež zaposlitve na kliniki, istega leta opravil 3453 ur. Razlike so ogromne. ""Tretjina jih je podpovprečno obremenjena. Te je treba dodatno obremeniti, pa bi skrajšali čakalne dobe,"" je jasen Fakin. Za Delo je Fakin opozoril, ""da se vsi podatki o delu zdravnikov vnašajo v podatkovne baze, a jih nihče sistematično ne spremlja"". Po njegovih besedah bi morali nad tem bdeti predstojniki oddelkov, nad njimi pa je direktor zavoda. 
""Mi imamo resen problem, a se s tem nihče ne ukvarja,"" je jasen Fakin, ki dodaja, da podatke o obremenjenosti zdravnikov imamo, žal pa jih nihče ne spremlja. ""Ko sem bil minister, sem zahteval, da zdravniki efektivno delajo šest ur na dan, pa so se mi vsi smejali."" Kot pravi, so ugotovljene razlike v produktivnosti med ortopedi kar 3 proti 1, to pa pomeni, da eni delajo kar trikrat več kot drugi. Če bi zdravniki resnično opravili svoje delo, bi bile čakalne vrste za preglede in posege bistveno krajše ali jih morda sploh ne bi bilo, hkrati pa ne bi bilo treba plačevati dodatnih programov za njihovo skrajševanje.
Fakin je jasen: ""Politika ne odloča na osnovi številk, ampak na osnovi sindikalnih pritiskov."" Po razkritju nadzora nad ortopedi bo v UKC Ljubljana in celjski bolnišnici, kjer je nadzornik, zahteval izdelavo letnega načrta dela po zdravniku. Kot pravi, to že imajo na primarni ravni. 
Ob razkritju skrb vzbujajočih podatkov je poslanec SD Dejan Židan pisal ministru za zdravje Janezu Poklukarju in ga opozoril, ""da je dogajanje na ortopediji v omenjeni ustanovi daleč od primernega ali učinkovitega vodenja"". Ministra je vprašal, kdo je po njegovem mnenju odgovoren za slabo organizacijo dela na ortopediji v UKC LJ, ki jo prikazujejo podatki. Prav tako ga zanima, ali bi do podobnih ugotovitev prišli, če bi opravili podobne analize drugih oddelkov ali klinik na UKC LJ. Židan se še sprašuje, ali je stanje podobno tudi v drugih slovenskih bolnišnicah. Od pristojnih Židan zahteva še odgovor na vprašanji, ali so podpovprečno obremenjeni ortopedi dobili soglasje za delo pri drugih izvajalcih zdravstvenih storitev in koliko dela so opravili pri njih.
Vprašanja o nadaljnjih ukrepih in odgovornosti za nastalo stanje na ortopediji smo vodstvu UKC Ljubljana poslali tudi mi, a odgovorov še nismo dobili. Prav tako smo jih povprašali, ali interni nadzor načrtujejo oziroma so ga opravili še na katerem drugem oddelku. Tudi te informacije še nismo prejeli.
"
https://www.24ur.com/novice/tujina/ukrajina/zelenski-v-nagovoru-bundestagu-vojna-v-ukrajini-je-nov-zid-v-evropi.html,Zelenski v nagovoru bundestagu: Vojna v Ukrajini je nov zid v Evropi,"Zelenski je dopoldne z videonagovorom članom nemškega bundestaga nadaljeval serijo nagovorov tujih parlamentov. Kot v ameriškem kongresu in britanski poslanski zbornici so ga tudi v bundestagu pozdravili s stoječimi ovacijami. V govoru je sicer vojno v svoji državi označil kot nov zid v Evropi in kritiziral Nemčijo. Generalni sekretar zveze Nato Jens Stoltenberg je medtem poudaril, da še naprej podpirajo ukrajinske sile, ki ohranjajo pravico do samoobrambe, kar je zapisano tudi v temeljni listini Združenih narodov. Podobno je nadaljnjo podporo zagotovil tudi nemški kancler Olaf Scholz, a poudaril, da se Nato ne bo vmešal.","
Kot je sporočil nemškim poslancem, Rusija s svojim napadom na Ukrajino gradi nov ""zid"" v Evropi 21. stoletja. Sedanje dogajanje je tako primerjal z obdobjem hladne vojne, ko je Evropo delila železna zavesa, nemško prestolnico pa berlinski zid.
""Borimo se za življenja in prepričani smo v to, kar smo mi občutili že prej, svet pa tega ni jasno videl. Ločeni smo z zidom, zidom v Evropi, ki deli svobodo od nesvobode, in ta zid postaja vse večji z vsako bombo in z vsako odločitvijo, ki ni sprejeta,"" je dejal Zelenski.
Oblasti v Berlinu je pozval, naj podprejo prošnjo Ukrajine za članstvo v Evropski uniji, in jih prosil za več pomoči. Ukrajinci želijo svobodno živeti in se ne podrediti drugi državi, zdaj pa so že tri tedne cilj ruskih napadov. ""V Evropi smo znova priča poskusom uničiti celoten narod,"" je opozoril.
Rusijo je obtožil, da v Ukrajini uničuje vse, kar so Ukrajinci zgradili, od bolnišnic do šol in cerkva, ter da je ubila že na tisoče ljudi, med drugim najmanj 108 otrok.
Zahvalil se je Nemcem, ki pomagajo Ukrajincem, in nemškim novinarjem, ki iskreno poročajo o hudodelstvih Rusije, a obenem kritiziral nemško vlado in gospodarstvo.
Posebej je izpostavil nemško zavlačevanje s prekinitvijo spornega projekta plinovoda Severni tok 2, ki bi ruski plin pripeljal naravnost v Nemčijo in pri tem zaobšel Ukrajino. Pozive Ukrajine, naj odstopijo od projekta, je Berlin v času pred začetkom ruske invazije po besedah Zelenskega zavračal, češ da gre ""samo za gospodarstvo"". Kot je dodal, je boleče gledati, kako nemški koncerni ščitijo svoje vezi z Rusijo, te pa se uporabljajo tudi za financiranje vojne.
""Spraševali smo, kaj naj naredi Ukrajina, da bi vstopila v Nato, a smo dobili odgovor, da ta odločitev še ni na dnevnem redu. Zdaj sprašujemo, ali lahko Ukrajina vstopi v EU. Za nekatere je to politika, a če se nam tega ne omogoči, bo tudi to kamenje za ta novi zid. Ko smo prosili za preventivne sankcije, ki bi agresorju pokazale, da ste močni, smo videli, kako z njimi zaradi gospodarstva odlašate. Zdaj so gospodarski odnosi vaše države in države, ki je izzvala to vojno, most preko zidu, ki nas ločuje.""
""Mi se borimo za svobodo, branimo vrednote brez vaše podpore. Zakaj nam je zdaj bližje država, ki je na drugi strani oceana? Zato ker imamo zid, ki ga ne vidimo, a je vse večji,"" je še ocenil ter opozoril, da ""je težko brez pomoči sveta braniti Ukrajino in Evropo"".
Stoltenberg in Scholz zagotovila Ukrajini nadaljnjo podporo
Generalni sekretar zveze Nato Jens Stoltenberg je na obisku v Berlinu poudaril, da še naprej podpirajo ukrajinske sile, ki ohranjajo pravico do samoobrambe, kar je zapisano tudi v temeljni listini Združenih narodov. Podobno je nadaljnjo podporo zagotovil tudi nemški kancler Olaf Scholz, a poudaril, da se Nato ne bo vmešal.
""Vojna predsednika (Vladimirja) Putina proti Ukrajini je zdrobila mir in šokirala svet,"" je povedal Stoltenberg na novinarski konferenci pred začetkom srečanja.
Čeprav ima Nato po prepričanju prvega moža Nata odgovornost preprečiti nadaljnjo zaostritev vojne, pa je posvaril članice, da bi bilo vmešavanje še bolj nevarno in bi prineslo le trpljenje, smrt in uničenje. Ob tem je spomnil, da mir in varnost nista samoumevna. 
Je pa Stoltenberg pohvalil Nemčijo za njeno vojaško in humanitarno podporo Ukrajini, poroča britanski BBC. ""Včeraj so obrambni ministri začeli razmišljati, kaj moramo narediti, da okrepimo svojo obrambo in odvračanje na daljši rok. To bo pomenilo povečano vlaganje v obrambo,"" je dodal.
Scholz je ob tem dejal, da bo Nemčija okrepila obrambna sredstva in s tem zagotovila, da bo Nato sposoben izpolnjevati svoje dolžnosti in mandat.

"
https://www.24ur.com/popin/tuja-scena/kaj-bi-naredila-karleusa-ce-bi-ji-na-instagramu-zacel-slediti-zelenski.html,"Kaj bi naredila Karleuša, če bi ji na Instagramu začel slediti Zelenski?","Kako bi bila videti Jelena Karleuša, če bi ji iznenada na Instagramu pričel slediti ukrajinski predsednik Zelenski ali pa ruski predsednik Putin? Kaj pa, če bi njen profil našla hollywoodska zvezdnica Angelina Jolie?","Potem ko je pred dnevi Jeleni Karleuši na Instagramu pričel slediti ameriški raper Kanye West in je srbska zvezdnica hitro nadela njegove superge ter gola pozirala za fotografijo, so splet zavzele viralne šale, v katerih so uporabniki družbenih omrežjih pokazali, kakšna oblačila bi pevka nadela, če bi ji na družbenem omrežju pričela slediti nekatera druga odmevna imena.
Politična Jelena Karleuša  
V luči aktualnega političnega dogajanja med Ukrajino in Rusijo uporabniki družbenih omrežij niso mogli mimo tega, da bi srbsko pevko povezali z ukrajinskim predsednikom Zelenskim in ruskim predsednikom Putinom. Kaj bi si torej Srbkinja nadela v primeru, da bi ji na Instagramu pričela slediti politika? Po mnenju uporabnikov bi to bila ali posebna vojaška uniforma ali pa zgolj barva za telo v odtenkih ruske zastave.
""Karleuša, ko ji na Instagramu prične slediti Zelenski.""
""Jelena Karleuša, ko ji na Instagramu prične slediti Putin.""
Zvezdniška Jelena Karleuša
Spletni šaljivci so se pošalili tudi na račun hollywoodske zvezdnice Angeline Jolie, ki je znana po svoji dobrodelnosti in posvajanju otrok, ki potrebujejo dom in družino. Karleuša bi tako v primeru, da bi ji na Instagramu pričela slediti Angelina Jolie, tudi sama posvojila temnopoltega malčka.          
""Karleuša, ko ji na Instagramu prične slediti Angelina Jolie.""
Primerjavi ni ušla niti pevka Taylor Swift, ki je svojo pot pričela v vodah countryja. Srbska diva bi tako v primeru, da bi ji na Instagramu pričela slediti večkratna grammyjeva nagrajenka, poprijela za kitaro in si nadela kavbojski klobuk.
""Karleuša, ko ji na Instagramu prične slediti Taylor Swift.""
Posvečeno objavo so prejele tudi Britney Spears, Jennifer Lopez, Whoopi Goldberg, Aca Lukas, Mariah Carey, Whitney Houston in Sara Jo.
Pravljična Jelena Karleuša
V pravljičnem svetu, kjer bi svoj profil na Instagramu lahko ustvarila tudi Elsa iz animirane uspešnice Ledeno kraljestvo, bi srbska glasbenica nadela svojo opravo z novoletnega koncerta v Beogradu.
""Karleuša, ko ji na Instagramu prične slediti Elsa iz Ledenega kraljestva.""
Tudi Hans Christian Andersen, ki je napisal zgodbo o Mali morski deklici, bi v primeru sledenja Srbkinji prejel posvečeno objavo. Na njej bi Karleuša skočila v rep rdečelase Ariele.
""Karleuša, ko ji na Instagramu prične slediti Hans Christian Andersen.""
Uporabniki pa niso pozabili niti na nekdanjega sultana osmanskega cesarstva, Sulejmana Veličastnega. Zanj bi si pevka nadela prav posebno opravo.
""Karleuša, ko ji na Instagramu prične slediti Sulejman Veličastni.""

"
https://www.24ur.com/novice/tujina/umrl-nekdanji-avstrijski-podkancler-busek.html,Umrl nekdanji avstrijski podkancler Busek: 'Ni bil ošaben in obseden z oblastjo',"V 81. letu starosti je umrl nekdanji avstrijski podkancler Erhard Busek, ki je veljal za dobrega poznavalca razmer v Jugovzhodni Evropi in bil zagovornik članstva Slovenije v EU. Na njegovo smrt so se odzvali tudi nekateri slovenski politiki, ki so ga označili za prijatelja Slovenije in vizionarja.","Erhard Busek je nepričakovano umrl v nedeljo, so za avstrijsko tiskovno agencijo APA sporočili z Inštituta za Podonavje in srednjo Evropo, na čelu katerega je bil kot predsednik uprave. 25. marca bi praznoval 81. rojstni dan. 
Busek je bil od leta 1991 do 1995 vodja avstrijske ljudske stranke (ÖVP). V tem času je bil tudi podkancler v veliki koaliciji skupaj s socialdemokrati (SPÖ) in hkrati minister za znanost in raziskave, od 1994 pa minister za izobraževanje, navaja APA. 
Veljal je za poznavalca razmer na Zahodnem Balkanu, poroča srbska tiskovna agencija Tanjug. Od leta 1996 je bil koordinator Pobude za sodelovanje v Jugovzhodni Evropi (SECI), med letoma 2000 in 2002 pa odposlanec avstrijske vlade za širitev EU. Bil je tudi posebni koordinator Pakta stabilnosti za Jugovzhodno Evropo.
Zavzemal se je za članstvo Slovenije in Hrvaške v EU ter za večjo vlogo Unije na Zahodnem Balkanu. V okviru svojega delovanja je večkrat obiskal Slovenijo.
Med obiskom Slovenije v vlogi koordinatorja pakta stabilnosti je januarja 2005 za STA med drugim dejal, da je na srečanju s premierjem Janezom Janšo izrazil pričakovanje, da bi se Slovenija kot članica EU še naprej zavzemala za območje JV Evrope.
Na njegovo smrt se je danes odzval premier Janša, ki ga je označil za ""velikega državnika in prijatelja Slovenije"". ""Počivaj v miru, dragi Erhard, nikoli ne bomo pozabili naklonjenosti Sloveniji v najtežjih časih,"" je zapisal.
Smrt je prizadela tudi nekdanjega predsednika slovenske vlade Lojzeta Peterleta, ki je takratnega avstrijskega podkanclerja spoznal v času slovenskih prizadevanj za neodvisnost konec 80. let prejšnjega stoletja, poroča APA. ""Izgubili smo veliko osebnost v avstrijski in evropski politiki,"" je za APA dejal Peterle. Busek ""ni bil ošaben in obseden z oblastjo"", ampak vselej intelektualno pošten in ""vizionar"". Busek je imel po Peterletovih besedah tudi veliko zavedanje o Srednji Evropi. ""Vedel je vse, kar se je dogajalo na tem območju,"" je dejal Peterle, ki ga je nazadnje srečal lani na slovesnosti ob 30. obletnici slovenske samostojnosti na Dunaju.
Predsednik republike Borut Pahor je decembra 2019 Erhardu Busku podelil srebrni red za zasluge za njegov prispevek za mednarodno priznanje Slovenije. Busek je ""vnet zagovornik Slovenije od težkih trenutkov pred osamosvojitvijo in po njej, na njeni poti v evropske integracije pa vse do danes"", so ob podelitvi poudarili v predsednikovem uradu. Srebrni red za zasluge je izkaz spoštovanja Slovenije in zahvala za njegovo bogato in vsestransko ustvarjalno delo za slovenski narod in slovensko državo, so še pojasnili in dodali, da je s svojimi nastopi in delovanjem ključno prispeval k mednarodnemu odmevu slovenskih demokratičnih teženj še pred razpadom nekdanje Jugoslavije.
Novica o smrti močno odmeva v njegovi ljudski stranki, na čelu katere je bil, kot tudi med avstrijskimi politiki. Kancler Karl Nehammer ga je označil za ""velikega Avstrijca in navdušenega Evropejca"", ki je bil cenjen pri mnogih, ne glede na strankarsko pripadnost. Predsednik avstrijskega parlamenta Wolfgang Sobotka pa ga je označil za ""politika z držo, vizionarja in pionirja"".
"
https://www.24ur.com/novice/korona/nov-rekordni-dnevni-porast-okuzb-na-kitajskem-ponekod-zaprli-sole-in-ustavili-javno-zivljenje.html,"Nov rekordni dnevni porast okužb na Kitajskem, ponekod zaprli šole in ustavili javno življenje","Na Kitajskem so zabeležili 3393 novih primerov koronavirusnih okužb, kar je največji dnevni dnevni porast okužb v zadnjih dveh letih, so sporočile nacionalne zdravstvene oblasti. Zaradi izbruhov okužb so zaprli šole v Šanghaju in ustavili javno življenje v več mestih na severozahodu države. Gre za virusni različici omikron in delta."," 
Izbruhe okužb z novim koronavirusom so zabeležili že v 19 kitajskih provincah. Delno zaporo javnega življenja so danes uvedli v mestu Džilin v istoimenski provinci na severovzhodu države, potem ko so že v petek zaprli bližnji 9-milijonski Čangčun.
Kitajska že od izbruha pandemije vodi politiko ničelne tolerance do covida-19, ki vključuje zapore javnega življenja, omejitve potovanj in množično testiranje v primeru izbruhov okužbe.
Ta stroga politika je bila doslej uspešna, v zadnjem času pa je na preizkušnji zaradi izjemno prenosljive koronavirusne različice omikron in velikega števila asimptomatičnih primerov.
V Džilinu so opravili že šest krogov množičnega testiranja prebivalstva. Danes so tam odkrili več kot 500 novih primerov okužbe, so sporočile lokalne oblasti.
Zaporo javnega življenja so od prejšnjega četrtka uvedli tudi v manjših mestih Siping in Dunhua v provinci Džilin, že 1. marca pa v Hunčunu blizu meje z Rusijo in Severno Korejo. V tem mestu so postavili tudi tri začasne bolnišnice za covidne bolnike je v soboto poročala kitajska tiskovna agencija Šinhua.

"
https://www.24ur.com/novice/slovenija/ce-bi-se-jaz-sekiral-da-bom-kritiziran-potem-ne-bi-popolnoma-nic-naredil.html,"Čeferin: Nikoli ne bi delal kompromisov zato, da bi ostal na funkciji","""Največji uspeh Aleksandra Čeferina ni, da je človek iz majhne države postal predsednik Uefe, Čeferinov največji uspeh je to, da je velik človek, ki je svojo veličino pokazal takrat, ko so ga ljudje res potrebovali,"" je po uspešni reševalni akciji nogometašev, ki jih je zajela vojna v Ukrajini, zapisal hrvaški nogometaš Dario Srna, ki je Čeferina zaprosil za pomoč. Odkar je na funkciji prvega moža Uefe, ki ima tako velik proračun kot Slovenija, je ves čas na udaru. Pred vojno v Ukrajini, ki je osupnila svet, je moral Uefo reševati pred posledicami korone, še pred tem pa jo popeljati iz polja korupcije. V času ukrajinske vojne milijarderji, šef Real Madrida Perez, Juventusa Agnelli in Barcelone Laporta, spet želijo postaviti projekt Superlige, ki ga je pred slabim letom zatrl v 48 urah, zaradi česar je njegovo odločnost spoznal ves svet. Tudi doma je zaradi neposrednosti postal trn v peti predsedniku vlade Janezu Janši. Je Aleksander Čeferin res tisti, ki po novem iz ozadja vleče niti v slovenski politiki?","Aleksander Čeferin je v oddaji Ena na ena najprej pojasnil, da gre v vojni v Ukrajini za grozljivo humanitarno krizo. Povedal je, kako ga je poklical hrvaški nogometaš Dario Srna in mu povedal, da je v zaklonišču 47 brazilskih nogometašev, žena, staršev, tudi otrok, med njima dva novorojenčka in 15 italijanskih trenerjev. Čeferin je takoj poklical enega izmed nogometašev, vodjo ekipe, ki je v joku dejal, da je Čeferin v zadnjih 48 urah edina oseba, ki se jim je oglasila. ""To je bilo zelo pretresljivo, ker nisem vedel, ali je v moji moči, da jim sploh lahko pomagam,"" je pojasnil takratne dogodke Čeferin, ki pravi, da se je potrudil, da je naredil največ, kar je lahko, čeprav takrat ni vedel, ali mu bo uspelo. A zgodba se ga je osebno dotaknila, po drugi strani tudi meni, da mora sam prevzeti odgovornost, če mu reševanje skupine ne bi uspelo. ""Mislim, da je moja naloga, da vsaj nogometni družini pomagam kjer koli, zato sem se tega lotil osebno,"" je pripovedoval in dodal, da je moral sam govoriti z določenimi vplivnimi ljudmi, saj če bi to naročil komu drugemu, to ne bi imelo takšne teže. 
S prijatelji v Ukrajini, ki so ostali v domovini, se Čeferin sliši vsak dan, tudi večkrat na dan, saj se mu zdi prav, da jim nudi vsaj moralno podporo, čeprav ni lahko. 
Čeferin, ki je od ukrajinskega predsednika Volodimirja Zelenskega lani decembra prejel najvišje državno priznanje, ki ga tujec lahko dobi, je Zelenskega opisal kot skromnega, inteligentnega človeka, ki ni tipično vzhodnoevropski voditelj. Čeferin je bil sicer na obisku tudi pri ruskem voditelju Vladimirju Putinu in si niti predstavljal ni, da bo sprožil vojno. Še par dni pred začetkom invazije, je povedal Čeferin, je vsem govoril, da se mu to ne zdi verjetno. ""Meni se je zdelo, da je vojna na tak način praktično sredi Evrope v tem trenutku nemogoča, pa sem se očitno zmotil.""
Na Uefi so sprejeli tudi odločitev, da prekinejo pogodbo z ruskim gigantom Gazpromom, kar se jim je zdela jasna odločitev. Potrebovali so nekaj dni, da pravno preverijo, kako lahko odstopijo od pogodbe, saj so v pogodbi določene klavzule. A Čeferinu je bilo jasno, da morajo pokazati neko enotnost. Sicer pa so takoj dobili tudi razne pozive številnih politikov po Evropi, naj to storijo. Uefa je s to potezo sicer izgubila preko sto milijonov sredstev. ""Mene je srce bolelo, da smo morali sankcionirati ruske športnike, za katere sem prepričan, da se večina ne strinja s to vojno,"" je dodal.
Nogomet je tudi politika
Kako gleda na odločitev britanske vlade, da Romanu Abramoviču, oligarhu nogometnega kluba Chelsea, zamrzne premoženje in da lahko navijači gledajo le še tekme, za katere so že kupili vstopnice, novih vstopnic pa ne prodajajo, je Čeferin dejal, da bo Chelsea normalno igral na njihovih tekmovanjih. Je pa Čeferin tudi že govoril s predsednikom Chelsea, ki mu je povedal, da se že pogovarja z britansko vlado, saj gre za prvo odločitev, a pričakuje, da jim bodo omogočili normalno delovanje. Kot je dodal Čeferin, ni popolnoma nobenega razloga, da bi Chelsea izključili iz Lige prvakov.
""Če bi se jaz sekiral, da bom kritiziran, potem ne bi popolnoma nič naredil,"" pa je Čeferin odgovoril na vprašanje, ali se boji kritik, da Uefa sodeluje z ruskimi oligarhi, medtem ko britanski premier Johnson pravi, da ne more biti varnega mesta za tiste, ki podpirajo Putinov napad na Ukrajino. Čeferin tudi meni, da so njihove odločitve zelo pravočasne in tudi zelo pravilne.
A nogomet je tudi politika, saj na tekme hodijo tudi predsedniki držav, in po vojni bo Putin pogledal, kako je kdo ravnal. Ali je pri vseh teh ukrepih Čeferin kaj računal, saj je pred njim volilno leto, potreboval pa bo tudi podporo ruske nogometne zveze? Kot pravi predsednik Uefe, ruske podpore ne potrebuje, saj ima, kot pravi, blizu 100-odstotno podporo na Uefi, prav tako mu je že kar nekaj zvez že leto prej predlagalo, naj kandidira, zato pri teh stvareh ne računa, če gre za pravo odločitev, četudi bi ga prava odločitev stala mandata. ""Nikoli ne bi delal kompromisov za to, da bi ostal na funkciji,"" je še povedal.
In kot da vojna v Ukrajini ni dovolj, se je spet pojavila ideja o Superligi. Da gre za mrtev projekt, je prepričan Čeferin, a kot kaže, v vzporednem svetu živijo ljudje, ki o tem projektu govorijo. Prvi so se namreč prijavili v Ligo prvakov, hkrati pa govorijo, da imajo svojo ligo, pravi Čeferin in nadaljuje, da so svoj nesmiselni predlog prvič predlagali sredi epidemije, drugič sredi vojne. Ti ljudje so skrajno neresni in mislim, da celo sami vidijo, da stvar ne bo šla skozi, a jim njihov ego ne da miru. Navajeni so, da vse dobijo, kar si zaželijo v življenju, tokrat pa niso, je dodal.
Slovenska politika
Čeferin je spregovoril tudi o slovenski politiki in politikih, poudaril pa je, da je najbolj pomembno, da gremo na volitve, saj če ne greš na volitve, se nimaš pravice pritoževati, o svoji usodi namreč odločamo sami. Sam ne podpira nobene konkretne stranke, prav tako ne podpira nasilja, nespoštovanja in sovražnega govora. In vsekakor bo šel na volišče.
Čeferina uradno ni sprejel še noben predsednik vlade, čeprav je zbral člane izvršnega odbora Uefe, sprejel ga je le predsednik države Borut Pahor. Ali meni, da bo pod novo oblastjo prišlo do spremembe, da bo lahko odprl vrata največjim multinacionalkam, da lahko pridejo in investirajo v Slovenijo, kar bi dvignilo standard tudi prebivalcem? Čeferin meni, da je vse odvisno od tega, kdo bo sestavil vlado. ""Eni vedo vse sami ali pa sodelujejo le s tistimi, ki so jim všeč, pa so jim podložni … nekateri pa so bolj odprti,"" je povedal in dodal, da je treba počakati, a načelno je pripravljen pomagati, se pa ne čuti prizadetega, če to ne gre.
"
https://www.24ur.com/novice/slovenija/med-amerisko-invazijo-na-irak-in-rusko-na-ukrajino-obstaja-razlika-v-iraku-je-vladal-diktator.html,'Med ameriško invazijo na Irak in rusko na Ukrajino obstaja razlika – v Iraku je vladal diktator',"Obrambni minister Matej Tonin je bil tretji strankarski poglavar, ki je odgovarjal na naših deset hitrih vprašanj, s katerimi poskušamo odstreti pogled politika na nekatera ključna politična in družbena področja. Predsednik NSi je tako podal svoje mnenje o sankcioniranju članic EU, ki ne spoštujejo vladavine prava, priznanju Palestine, (ne)optimalnosti nekdanjega vladnega govorca Jelka Kacina v času epidemije ter primerjavi med ameriško invazijo na Irak in rusko invazijo na Ukrajino. ","
Celoten intervju z Matejem Toninom bomo na 24ur.com objavili v nedeljo.

1. Ali naj EU finančno sankcionira države, ki ne spoštujejo vladavine prava? 
Da. 
2 Ali ima Marko Perkovič – Thompson lahko koncert v Sloveniji? 
Ne, ker je v svojih nastopih razvijal teme in vsebine, s katerimi se naša družba – zlasti v odnosu do polpretekle zgodovine – težko poistoveti.  
3. Zakaj NSi nima nobene ženske ministrice, ampak pet ministrov? 
Slučaj, splet okoliščin. NSi je z našo trenutno sestavo poslanske skupine spolno zelo uravnotežena. Zelo dolgo smo imeli tudi žensko predsednico, zato je naši stranki težko očitati spolno neuravnoteženost. Smo si pa vedno prizadevali, da bi bila enakopravnost čim večja.  
4. Ali naj se Slovenija zakonsko zaveže ciljem pariškega podnebnega sporazuma? 
Da.   
5. Ali naj Slovenija prizna samostojno Palestino? 
Stvari so komplicirane in tukaj ni enoznačnega odgovora. Priznanje Palestine je samo pro forma, to situacije na terenu ne bi rešilo. V takšnih okoliščinah, kot so sedaj, nisem za priznanje, ker to situacije Palestincev ne bi izboljšalo, kvečjemu poslabšalo. 
6. Je bil Jelko Kacin dober koordinator cepljenja in komunikator vlade? 
Verjamem, da se je Jelko Kacin trudil po vseh močeh, ni pa bil optimalen.  
7. Bi lahko sodelovali v vladi, katere del bi bila tudi Levica? 
Ne. 
8. Ali si Jaša Jenull zasluži kazen 34 tisoč evrov za branje ustave na protestu pred državnim zborom? 
Da, ker gre za vprašanje spoštovanja pravne države. Za Jašo Jenulla morajo veljati enaki standardi kot za vse ostale. In če smo se jih vsi ostali dolžni držati, potem se jih mora tudi Jaša Jenull. 
9. Je Policija na demonstracijah 5. oktobra uporabila nesorazmerna sredstva? 
Ne. Uporabila je sorazmerna sredstva glede na svojo oceno – vsaj takšna so bila njena poročila – da bi preprečila morebitne večje izgrede oziroma uničevanje lastnine.  
10. Ali obstaja razlika med ameriško invazijo na Irak in rusko na Ukrajino? 
Obstaja. Invazija na Ukrajino je bila popolnoma neizzvana, medtem ko je imela invazija na Irak – vsaj v osnovni, začetni iniciativi – podlago, ki se je potem izkazala za neresnično. Govorilo se je, da proizvajajo orožje za množično uničevanje. Kasneje je čas ameriške trditve ovrgel. V resnici je v Iraku vladal diktator, v Ukrajini pa vlada demokratično izvoljena vlada, zato je tukaj bistvena razlika.  
Prejšnji teden je na deset hitrih vprašanj odgovarjala predsednica SAB Alenka Bratušek. 
Celoten intervju z Bratuškovo pa je na voljo tukaj:  

"
https://www.24ur.com/novice/tujina/na-kitajskem-najvec-okuzb-z-novim-koronavirusom-v-dveh-letih.html,Zaradi več sto okužb zaprli devetmilijonsko kitajsko mesto. V Srbiji odpravili omejitve,"Kitajska poroča o največjem dnevnem porastu okužb z novim koronavirusom v državi po prvem izbruhu v Wuhanu pred več kot dvema letoma. Kitajska nacionalna zdravstvena komisija je namreč potrdila 1524 primerov, od tega jih je približno dve tretjini asimptomatskih. V mestu Čangčun na severovzhodu Kitajske so zaradi več sto potrjenih okužb uvedli popolno zaprtje. Medtem pa so v Srbiji odpravili covidna potrdila in vse omejitve glede zbiranja v zaprtih prostorih.","V Srbiji so z današnjim dnem odpravili covidna potrdila in tudi vse omejitve glede števila ljudi v zaprtih prostorih, poročajo srbski mediji. To med drugim pomeni, da lahko vsi kinematografi in gledališča znova delujejo tako kot pred pandemijo, za vstop v gostinske lokale pa ljudje tudi zvečer ne potrebujejo več nobenih potrdil.
Odločitev kriznega štaba sledi izboljšanju epidemioloških razmer v državi. Dnevno število novih okužb in smrti zaradi covida-19 namreč pada, situacija v bolnišnicah pa se normalizira.
Z današnjim dnem tako v veljavi v Srbiji ostajata le še priporočilo za uporabo zaščitnih mask v zaprtih prostorih, sedemdnevna karantena ter omejitve v mednarodnem prometu - natančneje, obvezno potrdilo PCT (cepljen, prebolel, testiran) je zahtevano ob vstopu v Srbijo.
Na Kitajskem največji dnevni porast okužb od začetka pandemije
V mestu Čangčun na severovzhodu Kitajske so v petek uvedli popolno zaprtje, potem ko so tam odkrili več sto okužb z novim koronavirusom. Uvedli so tudi stroga pravila glede zapuščanja domov, vseh devet milijonov prebivalcev pa bodo tudi testirali.
Po prvem izbruhu v mestu Wuhan v začetku leta 2020 je Kitajska sledila politiki ničelne tolerance glede covida-19, oblasti pa so hitro sprejele stroge ukrepe. V zadnjih dveh letih so morebitne nove izbruhe preprečevali predvsem z množičnim testiranjem in strogimi omejitvami javnega življenja.
Odkar je bila januarja letos na Kitajskem prvič potrjena zelo nalezljiva koronavirusna različica omikron, pa zdravstveni strokovnjaki ocenjujejo, da tovrstna stroga omejitvena politika ni več vzdržna.


"
https://www.24ur.com/novice/slovenija/mesec-nore-cene-stanovanj-niso-vec-omejene-na-ljubljano.html,Mesec: Nore cene stanovanj niso več omejene na Ljubljano,"Cene stanovanj so po oceni koordinatorja Levice Luke Mesca znorele, pojav pa ni več omejen le na Ljubljano. Levica želi to krizo nasloviti tudi z novo obdavčitvijo praznih stanovanj in večjih oz. dražjih nepremičnin. ""Medtem ko govorimo, kako nam stanovanj primanjkuje in kako so draga, jih nekateri lastniki ne dajo niti v oddajo,"" je izpostavil. Trenutna ureditev, tako Mesec, povzroča takšno luknjo, da naj bi imeli v Sloveniji kar 175.000 praznih stanovanj. ","Stanovanjska politika je po Meščevi oceni v Sloveniji neurejena že 30 let, od Jazbinškovega zakona naprej. ""Na eni strani se nepremičnine koncentrirajo v rokah peščice, ki jih kupuje kot investicije in jih oddaja. Po poročilih nepremičninskih agentov je teh investicijskih nakupov že prek 30 odstotkov, trend pa se samo še zaostruje, saj ljudje, ki imajo prihranke na bankah in se bojijo inflacije, denar vlagajo v nepremičnine, zato da bi bil tam na varnem,"" je izpostavil v današnji izjavi za javnost.
Cene nepremičnin s tem rastejo, kapital peščice se po besedah koordinatorja Levice veča, problem pa nastaja na drugi strani pri ljudeh, ki stanovanja potrebujejo, pa ne morejo do njih, ker so cene na trgu enostavno znorele. ""To ni več pojav, ki bi bil omejen na Ljubljano, to lahko zdaj spremljamo po celi Sloveniji,"" je dejal.
Trenutna ureditev, tako Mesec, povzroča takšno luknjo, da naj bi imeli v Sloveniji kar 175.000 praznih stanovanj. ""V Levici smo se odločili, da se s krizo spopademo ne samo z gradnjo javnih najemnih stanovanj, ki jih je treba zgraditi 30.000, ampak tudi z davkom, in sicer davkom, ki bi zadel lastnike več in večjih nepremičnin, ter davkom, ki bi posebej ciljali na lastnike praznih nepremičnin.""
Nekdo, ki živi v nepremičnini, vredni 250.000 evrov in veliki do 120 kvadratnih metrov površine, po njegovih besedah ne bi plačal nič, bi pa plačali tisti, ki živijo v večjih in dražjih nepremičninah, predvsem pa tisti, ki imajo prazne nepremičnine. Te bi, kot je dejal Mesec, obdavčili po koeficientu 1,5 in bi tako plačali primerljivo več davka, s čimer bi jih po njegovih besedah prisilili v to, da bodisi te nepremičnine oddajo bodisi prodajo. 
Kaj prinaša predlog zakona o davku na prazne in velike nepremičnine?
Poslanci Levice so predlog zakona o davku na prazne in velike nepremičnine, namenjen progresivni obdavčitvi praznih stanovanj in večjih oz. dražjih nepremičnin, že vložili v DZ. Predlagane davčne stopnje se razlikujejo glede na vrsto in vrednost nepremičnine. Za stavbe, med katerimi so stanovanja, naj bi znašale od 0,1 do 1,5 odstotka. Za stanovanja, ki jih lastnik oddaja v najem, bi se povečale za 50 odstotkov, za stanovanja, ki jih lastnik niti ne oddaja niti ne uporablja, pa za 150 odstotkov.
Za popravljene in obnovljene stanovanjske hiše oz. stanovanja in garaže bi se stopnje davka pod pogojem, da se je zaradi popravila ali obnove njihova vrednost povečala za več kot 50 odstotkov, za obdobje treh let znižale za 50 odstotkov; zavezancu z več kot tremi družinskimi člani, s katerimi je v letu pred letom, za katero se odmerja davek, stalno prebival v lastni stanovanjski hiši ali stanovanju, pa bi se odmerjeni davek znižal za 10 odstotkov za četrtega in vsakega nadaljnjega družinskega člana.
Davčne stopnje za prostore za počitek in rekreacijo po predlogu znašajo od 0,2 do 4,5 odstotka, davčne stopnje za poslovne prostore pa od 0,15 do 3,3 odstotka. Za poslovne prostore, ki jih lastnik ne uporablja ali jih oddaja za opravljanje dejavnosti, bi se stopnje davka na poslovne prostore povečale za 50 odstotkov.
"
https://www.24ur.com/novice/tujina/eksodus-tujih-podjetij-iz-rusije-se-nadaljuje.html,Eksodus tujih podjetij iz Rusije se nadaljuje,"Eksodus tujih podjetij iz Rusije zaradi vojne v Ukrajini se nadaljuje. Ruski trg bo ostal brez igralnih konzol Sonyja in Nintenda, Mitsubishijevih električnih naprav, oblačil Hugo Boss ter novih hotelov Hilton in Hyatt. Italijanski Eni je prekinil sklepanje novih pogodb, Rio Tinto pa se je odpovedal sodelovanju z ruskimi partnerji.","Italijanski energetski velikan Eni je prekinil sklepanje novih pogodb za pridobivanje nafte in naftnih derivatov v Rusiji, poroča italijanska tiskovna agencija Ansa. Napovedal je tudi, da bo v celoti spoštoval vsa pravila, ki jih bosta v zvezi z Rusijo uvedli Italija in EU.
Anglo-avstralski rudar Rio Tinto je danes napovedal izstop iz vseh komercialnih odnosov z ruskimi strankami. Časovnega roka za dokončanje tega procesa, ki bi se lahko v luči velike prepletenosti rudarja z ruskimi subjekti izkazal za zelo zahtevnega, Rio Tinto ni navedel. Rio Tinto ima v Avstraliji denimo v solasti z ruskim velikanom na področju aluminija Rusalom eno največjih svetovnih rafinerij te kovine Queensland Alumina. Rusal ima v lasti petino podjetja.
Japonski Mitsubishi Electric je prenehal pošiljati svoje izdelke na ruski trg, navaja ruska tiskovna agencija Tass. V današnji izjavi so poudarili, da jih je v to prisilila trenutna logistična in finančna situacija. Obenem so napovedali en milijon evrov pomoči Ukrajini prek Združenih narodov. Mitsubishi Electric med drugim izdeluje klimatske naprave, gospodinjske izdelke in stroje za avtomatizacijo proizvodnje.
Japonski Sony je medtem v Rusijo prenehal pošiljati svoje igralne konzole in igre, ustavil je tudi delovanje spletne trgovine Playstation Store v tej državi. ""Sony Interactive Entertainment se pridružuje globalni skupnosti v pozivih k miru v Ukrajini,"" je zapisalo podjetje.
Po navedbah japonskega časnika Nikkei naj bi dobave igralnih konzol in programske opreme, povezane z njimi, v Rusijo prekinil tudi Nintendo.
Največja potovalna skupina na svetu, nemški TUI, je odvzel pravice za uporabo znamke TUI ruskemu partnerju TUI Russia. Skupina TUI je delež v TUI Russia lani odprodala, a je ruskemu podjetju dovolila nadaljnjo rabo imena TUI v Rusiji, Belorusiji, Ukrajini, Kazahstanu in Uzbekistanu. Ta politika se je v luči ruske vojne v Ukrajini spremenila.
Upor proti Rusiji prihaja tudi iz vrst hotelirjev. Ameriški hotelski verigi Hilton in Hyatt sta napovedali, da bosta zaradi situacije v Ukrajini ustavili razvojne aktivnosti in nove investicije v Rusiji. ""Sprejeli smo odločitev o ustavitvi razvojnih investicij in vseh novih investicij v Rusiji,"" so sporočili iz Hyatta. ""Še naprej bomo spremljali delovanje hotelov v Rusiji, pri čemer bomo spoštovali vse sankcije in ameriške vladne direktive v upanju na razrešitev krize,"" so dodali.
""Zaprli smo naše pisarne v Moskvi, bomo pa zagotavljali delo in plačilo za vse prizadete člane naše ekipe,"" pa so navedli v Hiltonu. Tudi oni so dodali, da bodo vse aktivnosti širjenja v tej državi ustavili.
Da zapira svojih 28 trgovin v Rusiji, je danes sporočila modna znamka Hugo Boss, ustavila je tudi spletno prodajo na ruskem trgu. Podjetje s sedežem v mestu Metzingen na jugovzhodu Nemčije je sicer obljubilo, da bo še naprej plačevalo plače okoli 200 zaposlenim v Rusiji.
Rusijo medtem zapušča tudi prva večja ameriška investicijska banka. Da ""v skladu z regulativnimi in licenčnimi zahtevami"" ukinja svoje poslovanje v tej državi, je danes namreč sporočila banka Goldman Sachs. Banka je v Rusiji aktivna od leta 1998 in ima v Moskvi pisarno.
V sredo je preko svoje spletne strani zaustavitev dejavnosti v svojih ruskih proizvodnih obratih naznanil tudi proizvajalec težke gradbene opreme Caterpillar. Zaustavitev poslovanja v Rusiji pa je za Reuters potrdil tudi ameriški industrijski velikan 3M.

"
https://www.24ur.com/novice/tujina/dodik-v-bih-ni-nacrtov-za-odcepitev.html,Dodik nemški zunanji ministrici: V BiH ni načrtov za odcepitev,"V BiH se je s člani predsedstva BiH sestala nemška zunanja ministrica. Govorili so o razmerah v BiH in okrepitvi Euforjevih sil. Srbski član predsedstva Dodik ji je zagotovil, da v BiH ni načrtov za odcepitev, pač pa da potekajo notranji politični boji. Načelnik Združenega štaba oboroženih sil BiH pa je ocenil, da v državi trenutno ni pomembnejše varnostne krize in da je napotitev dodatnih Euforjevih sil zgolj preventivne narave.","Zahod bo vztrajal pri ohranjanju miru in stabilnosti v BiH, je med uradnim obiskom v Sarajevu zagotovila nemška zunanja ministrica Annalena Baerbock. Vodja nemške diplomacije je po srečanju z zunanjo ministrico Bosne in Hercegovine Bisero Turković na novinarski konferenci dejala, da njen prihod na Zahodni Balkan dokazuje, kako pomembno si je prizadevati za ohranjanje miru v Evropi, ki ga je ruska agresivna politika močno ogrozila.
Zato je še toliko bolj pomembno ohranjanje miru v BiH, prav tako pa preprečevanje kakršnihkoli poskusov ogrožanja obstanka te države. ""V BiH moramo zagotoviti mir in se boriti proti vsem, ki ga ogrožajo. Ogrožanja miru ne bomo dopustili,"" je poudarila Baerbockova po srečanju.
Ob tem je dejala še, da so demokratične in poštene volitve nujne za vsako državo, tudi BiH, kjer je treba izboljšati volilni sistem. ""Novi volilni zakon ne sme povečati problemov v državi. Pomembno je tudi, da se volitve odvijejo v načrtovanem terminu v oktobru,"" je povedala.
Turkovićeva je nemško kolegico pozvala k podpori pri zaustavitvi separatističnih teženj v Republiki Srbski, ki so po njenih besedah največja varnostna grožnja za BiH. ""Stopnjevanje razmer v Ukrajini in kriza v Evropi sta samo zapletli stanje v BiH,"" je dejala Turkovićeva. Kot je dodala, zunanje meje BiH za zdaj niso ogrožene, vendar pa notranje razmere vodijo k nadaljnji destabilizaciji.
Dodik: V BiH ni načrtov za odcepitev
Srbski član predsedstva BiH Milorad Dodik je po sestanku z nemško zunanjo ministrico zagotovil, da v BiH ni načrtov za odcepitev.
""Povedal sem ji, da gre tukaj za pomemben spin v smeri, da se razmere v BiH prikažejo kot nestabilne, kar seveda ne drži. Govorili smo o Euforju, njegovi vlogi pri vsem skupaj, da ga podpiramo. Njihove ocene varnosti bi morali bolj spoštovati, ne pa nekih zavajajočih političnih propagandnih trikov, ki prihajajo predvsem iz Sarajeva,"" je dejal Dodik.
Baerbockovi je zagotovil, da v BiH ni gibanja, ki bi bilo povezano z odcepitvijo države. ""Notranji politični boji in zahteva po ustavnem statusu RS ni odcepitev,"" je dejal. 
Dejal je tudi, da se prihodnost Evrope ne more graditi z razgradnjo neke določene države. ""Tako ni možno graditi niti BiH, če se ne spoštuje ustavnega položaja Republike Srbske. Mislim, da se strinjamo, da se pod pokroviteljstvom Nemčije naredi povsem nevtralna pravna analiza o stanju, brez političnih primesi in dodajanja želja,"" je dejal Dodik. 
Kot pravi, se na sestanku niso pogovarjali o morebitnih sankcijah. ""Nismo govorili o sankcijah proti meni, potem veste, koliko jih to zanima. Nismo govorili o sankcijah proti Rusiji, saj je bil sestanek, kot rečeno, korekten,"" je dodal. 
Bošnjaški član predsedstva BiH Šefik Džaferović je po srečanju poudaril, da lahko v prihodnje pričakujemo ""močnejši angažma Nemčije v BiH in na Zahodnem Balkanu"". 
""Gre za zelo pomemben sestanek za BiH. Bil je uspešen in konstruktiven. Nemčija je velika prijateljica BiH. BiH bi rada pomagala, da prebrodi obstoječo krizo in nadaljuje po evropski poti, poti proti Natu in celovitih reform,"" je dejal. Na sestanku je dejal, da je izhod iz situacije takojšnja deblokada institucij BiH in prenehanje s stalnimi grožnjami teritorialni celovitosti BiH. Poudaril je, da je treba spoštovati Dejtonski sporazum in da si vsi želijo, da bi država funkcionirala. 
Baerbockova bo sicer v naslednjih dneh obiskala še Prištino, Beograd in Moldavijo.
'Dogajanja v Ukrajini ne moremo primerjati z možnimi scenariji v BiH in širše na Balkanu'
Varnostne razmere v BiH so že nekaj časa ena najbolj vročih tem v tej državi, še posebej po tem, ko so v državo prispeli vojaški konvoji Euforjevih sil. O tem je za Novi dan spregovoril tudi načelnik Združenega štaba oboroženih sil BiH, generalpolkovnik Senad Mašović. Poudaril je, da je prisotnost Euforja in okrepitev njihovih enot v BiH dobrodošla. 
Na vprašanje, ali obstajajo znaki, da bi se vojna v Ukrajini lahko prelila tudi na območje Balkana in BiH, odgovarja: ""To je vprašanje, ki se v zadnjem času najpogosteje postavlja. Ne obstajajo nikakršne realne predpostavke, da bi primerjali dogajanje v Ukrajini z možnimi scenariji v BiH in širše na območju Balkana.""
 
Izpostavil je dejstvo, da sta v BiH prisotni tako misiji Nata kot Euforja, ki imata jasno definirane obveznosti v skladu z daytonskim mirovnim sporazumom in sporazumom Berlin Plus. ""Zelo jasno je definirano, da EU prevzema odgovornost, da ohranja polni spekter varnosti v BiH in da po potrebi še isti trenutek lahko računa na Natove sile v smislu okrepitev in varovanja tistega, kar je predpisano. Imamo izredno sodelovanje z Euforjem in Nato štabom v Sarajevu,"" je dejal. 
Po njegovem mnenju ni verjetno, da bi se konflikt lahko zaostril in razširil na območje BiH. ""Ne obstaja nobena pomembnejša varnostna kriza, ki bi lahko vplivala na BiH. Seveda, notranje težave, s katerimi se spopadamo, so druge dimenzije in niso toliko povezane z oboroženimi silami BiH, pač pa na politične in druge varnostne strukture,"" je še dodal. 
""Mislim, da se moramo zavedati in razumeti, da glede na dosedanje izkušnje in vojno, ki divja v Ukrajini, EU in Nato v teh razmerah ne moreta in ne smeta dovoliti kakršne koli druge vrste varnostne krize na območju Evrope. To je v interesu ne le BiH, pač pa tudi EU in Nata, zaradi lastne varnosti, stabilnosti in ohranitve demokratičnih vrednot, ki so bile dosežene s težkimi mukami,"" je pojasnil Mašović. 
Prepričan je, da je neposredna invazija na Ukrajino presenetila mednarodno skupnost, a da se je naučila lekcijo. ""Tisto, kar zdaj vidimo v praksi in kar se dogaja, odločitve, ki jih mednarodna skupnost sprejema, so dejstvo, da mednarodna skupnost finančno in materialno ter z dobavo najmodernejše opreme in sredstev še kako pomaga Ukrajini pri varovanju ozemlja in ustavitvi agresije,"" je dejal načelnik. 
Kot pravi, se je med vojno v Ukrajini evropska skupnost veliko naučila. ""Na žalost se ni naučila iz vojne v BiH, zelo malo se je naučila iz vojne v BiH. Zdaj, ko je bila neposredno ogrožena prihodnost Evrope, se je naučila, da se zelo hitro, promptno in ustrezno odzove. Zdaj je pripravljena, da veliko ostreje odgovori na izzive, s katerimi se spopada sodobni svet,"" je zaključil. 
Hrvati v BiH grozijo z bojkotom jesenskih volitev
BiH je nedvomno globoko razdeljena država, ki jo pred jesenskimi volitvami čaka obdobje nestabilnosti. Hrvati v Bosni in Hercegovini namreč znova pozivajo k spremembam volilne zakonodaje in grozijo z bojkotom jesenskih volitev.
V skladu z daytonskim sporazumom, s katerim se je končala vojna v BiH (1992–1995), je država razdeljena na dve entiteti: Republiko Srbsko in Federacijo BiH. Slednjo sestavljajo Hrvati in Bošnjaki, a ker slednji predstavljajo skoraj 70 odstotkov prebivalstva, jim to daje številčno prednost na volitvah in de facto nadzor nad tem, kdo je lahko izbran za predstavnika Hrvatov v tričlanskem predsedstvu države. To je tudi razlog za vedno večje nezadovoljstvo Hrvatov in njihovo naklonjenost temu, da bojkotirajo splošne volitve v oktobru.
""Ali bomo ta problem rešili z mirnim razhodom ali pa bomo dom – državo – naredili bolj primerno za življenje,"" je za AFP v Mostarju povedal nekdanji hrvaški vojak Petar Vidić. Hrvaška upokojenka Sima Pehar pa je dejala: ""Zakaj bi Hrvate zastopal nekdo, ki ga niso izvolili Hrvati? To ni logično.""
Stranke bosanskih Hrvatov v Mostarju so o nadaljnjih korakih razpravljale na februarski konferenci in pozvale k nujnim reformam. Splošnega bojkota niso naznanile. Je pa vodja HDZ v BiH Dragan Čović dejal, da bi bilo treba spremeniti zakon o volitvah tako, da se bo zagotovilo legitimno zastopanost vseh treh konstitutivnih narodov.
Hrvaške stranke želijo mehanizem, ki bi jim omogočil izbiro svojih predstavnikov v predsedstvu in zgornjem domu parlamenta, čemur pa ostro nasprotujejo bošnjaške stranke. Temu ni naklonjen niti zdajšnji hrvaški predstavnik v predsedstvu Željko Komšić, ki ga dejansko podpirajo Bošnjaki. Pravi, da bi ""volilni zakon temeljil na apartheidu"".
Politični analitik Zoran Krešić je nasprotnega mnenja. ""Prepričan sem, da se bo kriza, če zakona ne bodo spremenili, nadaljevala. To je slabo za celotno BiH in njeno evroatlantsko prihodnost, odražalo pa se bo tudi na ljudeh,"" je povedal za AFP.
Dačić: Rusija je vložila veto na resolucijo o Srebrenici in zdaj naj jim uvedemo sankcije?
Predsednik srbskega parlamenta Ivica Dačić je dejal, da se je Srbija na dogajanje v Ukrajini odzvala načelno in da ne nameravajo uvesti sankcij proti Rusiji. ""Ne zato, ker se bojimo Rusije, pač pa zato, ker bi to škodilo Srbiji,"" je dejal za srbsko TV Happy. 
""Kako bi se jaz počutil, če bi to naredili? Lavrova sem 100-krat poklical za nekatera vprašanja, javil mi je, da bodo vložili veto na resolucijo (o genocidu) o Srebrenici in zdaj naj jim uvedemo sankcije. Počakajte ...,"" je dejal. Razburila ga je izjava generalnega sekretarja Nata Jensa Stoltenberga, ki je dejal, da Rusi napadajo civilne tarče. ""Kaj pa so oni počeli – napadali so civilne tarče (v Srbiji),"" je spomnil na bombardiranje Beograda leta 1999. 
"
https://www.24ur.com/novice/slovenija/na-brdu-pri-kranju-odkrili-kip-nekdanjega-politika-jozeta-pucnika.html,Na Brdu pri Kranju odkrili kip nekdanjega politika Jožeta Pučnika,Na Brdu pri Kranju so ob 90. obletnici njegovega rojstva odkrili kip nekdanjega politika Jožeta Pučnika. Premier Janša v govoru izpostavil Pučnikovo vodilno in povezovalno vlogo v času osamosvajanja Slovenije. Njegovo vrnitev iz tujine v Slovenijo v času osamosvojitve je primerjal z vračanjem Ukrajincev iz tujine v pomoč pri obrambi Ukrajine.,"
Predsednik vlade Janez Janša je spomnil na stavek Jožeta Pučnika ob razglasiti rezultatov plebiscita o samostojnosti Slovenije, ki je vklesan na spomenik: ""Jugoslavije ni več, zdaj gre za Slovenijo."" Znamenite Pučnikove besede moramo ponavljati še danes, je poudaril.
Po plebiscitu o samostojnosti Slovenije 23. decembra 1990 so se pojavljali številni dvomi o odločitvi za samostojno pot Slovenije. Pučnik je takrat na Brdu sklical sestanek Demosove vlade, ki se je poenotila v odločitvi za samostojnost, je pojasni Janša, ki je v takratni vladi opravljal funkcijo obrambnega ministra.
Pučnik po njegovih besedah kljub težavnosti usklajevanja velikega števila strank v prvi Demosovi vladi ni bil obremenjen z zamerami. Boril se je za pravico slovenskega naroda do samoodločbe. ""Vesel sem, da glavno slovensko letališče nosi njegovo ime in da so po njem poimenovani ulice in trgi,"" je poudaril premier. Ob tem je izrazil razočaranje, da navedeno ne velja za prestolnico Ljubljano.
Ob tem je povedal, da je pred prihodom na Brdo pri Kranju prejel klic avstralskega predsednika vlade, ki ga je spraševal, kako bo EU ravnala v prihodnjih dneh in tednih. Od dogajanja v Ukrajini bo odvisno tudi, kaj se bodo dogajalo v Južnem Pacifiku in drugod po svetu, kar zadeva mir in spoštovanje mednarodnega prava, je besede avstralskega premierja Scotta Morrisona povzel Janša.
Spomnil je, da se številni Ukrajinci, ki živijo v različnih Evropskih državah, v teh dneh vračajo v Ukrajino, da bi pomagali pri njeni obrambi. ""Tudi Pučnik je prišel iz udobne tujine v razburkano obdobje slovenske pomladi,"" je dejal.
Tudi minister za kulturo Vasko Simoniti je spomnil na znameniti Pučnikov stavek. Pučnik je po besedah Simonitija s svojo neustrašnostjo ohranjal vero v življenje, v današnji in jutrišnji dan. Prihodnost je videl v Sloveniji in gotovo je bil eden od njenih stebrov, je dodal minister, ki se je v svojem nagovoru spominjal tudi svojih srečanj s Pučnikom.
Doprsni kip Pučnika sta skupaj odkrila premier Janša in Gorazd Pučnik, sin Jožeta Pučnika. V kulturnem delu so nastopili člani kvarteta saksofonov policijskega orkestra ter pesnika Igor Pirkovič in Tone Kuntner.
Ob 90. obletnici Pučnikovega rojstva je garda Slovenske vojske v imenu predsednika republike Boruta Pahorja na Pučnikov grob položila venec, so sporočili iz urada predsednika republike. Ob tem so spomnili, da je po Pučniku od leta 2015 poimenovana ena od dvoran predsedniške palače.
"
https://www.24ur.com/novice/gospodarstvo/ifo-ekonomisti-zaradi-inflacije-pozivajo-k-visanju-obrestne-mere.html,Ifo: Ekonomisti pozivajo k višanju obrestne mere,"Ekonomisti pričakujejo, da bo povprečna stopnja inflacije v Nemčiji v letošnjem letu znašala 4,4 odstotka, je pokazala raziskava münchenskega inštituta za gospodarske raziskave Ifo. Pri tem večina vprašanih meni, da je zvišanje obrestne mere najprimernejši ukrep za boj proti inflaciji.","Sodelujoči v raziskavi, ki jo je Ifo izvedel skupaj s skupino ekonomistov nemškega časopisa Frankfurter Allgemeine Zeitung, so za prihodnje leto za Nemčijo napovedali 3,4-odstotno inflacijo. Evropska centralna banka (ECB) sicer cilja na inflacijo v višini dveh odstotkov, zato je 75 odstotkov vprašanih ocenilo, da bi se morala banka takoj začeti boriti proti inflaciji. Pri tem je najprimernejši ukrep zvišanje obrestne mere, meni 69 odstotkov vprašanih, so zapisali v sporočilu za javnost.
""Ruska vojna proti Ukrajini je še dodatno povečala že tako visoko inflacijo,"" je opozoril Niklas Potrafke iz Ifa. ""ECB bi morala zdaj končno dvigniti obrestno mero, da bi pomagala zajeziti inflacijo,"" je dejal. Na vprašanje, kako visoka naj bo ključna obrestna mera ECB ob koncu leta 2022, so sodelujoči v raziskavi v povprečju odgovorili, da en odstotek. Približno 40 odstotkov anketirancev ne želi znova odpreti ciljno usmerjenih operacij dolgoročnejšega refinanciranja bank (TLTRO), podoben delež pa jih želi zmanjšati ali popolnoma ustaviti kvantitativno sproščanje.
Sodelujoči v raziskavi so kot vzrok za inflacijo najpogosteje navedli rast cen energentov in blaga. V odgovorih, prejetih po 24. februarju, je bil omenjen tudi ruski napad na Ukrajino. Izpostavljali so tudi težave, povezane s pandemijo covida-19, in ovire v dobavnih verigah. Po mnenju vprašanih je vzrok za rast cen življenjskih potrebščin še ohlapna denarna politika ECB.

"
https://www.24ur.com/novice/slovenija/stavka-na-rtv-zajtevamo-popolno-urednisko-in-novinarsko-avtonomijo.html,Zaposleni na RTV: Zahtevamo popolno uredniško in novinarsko avtonomijo,"Zgodaj popoldne so se pred stavbo RTV Slovenija (RTVS) zbrali zaposleni, ki so predstavili zahteve za ohranitev nepristranskosti in profesionalnosti javnega servisa, so sporočili iz aktiva novinarjev informativnega programa TVS. Kot so poudarili na novinarski konferenci, je prvi program vse bolj osiromašen, spored ne drži, odločitve o prenosih oddaj in shodih pa presenečajo ne le javnost, ampak tudi številne zaposlene. ","

V aktivu novinarjev informativnega programa TVS zahtevajo popolno uredniško in novinarsko avtonomijo brez vsakršnih političnih pritiskov. Pričakujejo, da o morebitnih spremembah programa javne RTV odloča zgolj RTV in nikakor na pobudo ali v korist političnih strank in vplivnežev.
""Kot profesionalni novinarji ostro zavračamo vse pritiske in škodoželjne kritike. Pisci le-teh namreč namenoma sprevračajo pomene nekaterih komentarjev. Programski svet pozivamo, naj svoje delo opravlja neodvisno in nepristransko, kot mu nalaga tudi zakon o RTV,"" so zapisali v sporočilu za javnost. V aktivu prav tako pričakujejo, da se bodo vse politične stranke zdaj in v prihodnje vzdržale vsakršnega poskusa vmešavanja v delovanje RTV Slovenija, ki je v službi javnosti, ne pa države in politike. Od vodstva pa zahtevajo, da tovrstne poskuse ostro zavrne.
Društvo novinarjev: Imenovanje odgovorne urednice je nezakonito
V Društvu novinarjev Slovenije (DNS) so ob tem izrazili podporo ustvarjalcem programa RTV Slovenija in še posebej uredništvu Informativnega programa TV Slovenija v njihovih prizadevanjih za ohranitev uredniške neodvisnosti in profesionalne integritete. 
Spomnili so na zadnjo sporno potezo generalnega direktorja, to je nezakonito imenovanje odgovorne urednice Informativnega programa TV Slovenija Jadranke Rebernik. ""Generalni direktor ni spoštoval določb zakona o RTV Slovenija, ki predpisujejo, da ima uredništvo pravico predlagati svojega kandidata, če kandidat direktorja TV Slovenija ne prejme podpore uredništva. Po postopku se mora o kandidatih pred imenovanjem izreči programski svet. Generalni direktor je odgovorno urednico, ki ni prejela podpore uredništva, imenoval mimo predpisanega postopka, zato je njeno imenovanje nezakonito,"" so prepričani v društvu novinarjev.
Dejstva, da je bil postopek imenovanja odgovorne urednice nezakonit, ne more naknadno odpraviti niti izrekanje programskega sveta o kandidatu, ki je dobil podporo uredništva, pravijo v DNS. ""Ker je generalni direktor odgovorno urednico s sklepom že imenoval, je imenovanje nezakonito, zato je treba razpis ponoviti,"" poudarjajo.V društvu zahtevajo tudi ugotavljanje odgovornosti generalnega direktorja RTV Slovenija, saj je ta v skladu s Statutom RTV Slovenija odgovoren za zakonitost dela javnega zavoda RTV Slovenija. Statut v 48. členu namreč določa, da je razlog za prenehanje mandata generalnega direktorja, če pri svojem delu ne ravna po zakonu in statutu, ne uresničuje sklepov programskega in nadzornega sveta RTV Slovenija ali ravna v nasprotju z njimi oziroma če s svojim nevestnim ali nepravilnim delom povzroči RTV Slovenija večjo škodo, zanemarja ali malomarno opravlja svoje naloge, tako da nastanejo ali bi lahko nastale hujše motnje pri opravljanju dejavnosti zavoda RTV Slovenija.
""Prepričani smo, da so pogoji za razrešitev podani, zato programski in nadzorni svet pozivamo, naj začneta postopek za razrešitev,"" so izpostavili v DNS.
Določbe medijske zakonodaje, ki opredeljujejo avtonomijo uredništva, so bile sprejete prav za situacije, ko uredništvo nasprotuje imenovanju odgovornega urednika, so še zapisali v društvu, kjer so tudi prepričani, da mora biti odgovorni urednik prvi človek uredništva in ne zadnji človek uprave, vodstva oziroma v tem primeru politike.
"
https://www.24ur.com/novice/slovenija/bolj-kot-za-stopnjevanje-vojaskih-aktivnosti-se-zavzemam-da-se-ta-problem-resi-za-mizo.html,"'Bolj kot za stopnjevanje vojaških aktivnosti se zavzemam za to, da se ta problem reši za mizo'","Formalni koraki, ki jih Slovenija sprejema glede ukrajinske krize, so pravi, meni predsednica SAB Alenka Bratušek. Kritična pa je do retorike, ki jo vlada, zlasti njen predsednik Janez Janša, uporablja v kriznih časih – tako pri vojni v Ukrajini kot v covidni krizi. Meni, da bi bila dobra ministrica za finance. Čeprav meni, da ekonomska in javnofinančna situacija ob rekordni zadolženosti države in prihajajočih posledicah sankcij proti Rusiji tudi za slovensko gospodarstvo ni spodbudna, zategovanja pasu po vzoru Zujfa pred desetimi leti ne napoveduje. Komisarske zgodbe – gledajoč z današnje perspektive – ne bi ponovila. Ne želi se opredeliti do tega, ali obžaluje sodelovanje z Zoranom Jankovićem, s katerim je vstopila v državno politiko, niti do tega, ali bi Marjana Šarca še kdaj podprla za mandatarja. Ko je govor o razleteli Koaliciji ustavnega loka in partnericah, sicer ocenjuje, da se v Levici zavedajo, kaj je bilo v preteklem mandatu storjeno narobe – tudi na njihovi strani.","
V Ukrajini teče deseti dan vojne. Kaj ste vi osebno, Alenka Bratušek, storili v pomoč državi – materialno, finančno ali kako drugače?
To, kar se dogaja, je velika tragedija in nedopustno. To, kar je v tem trenutku naredila naša država, je edina prava pot. Vesela sem, da je EU enotna. Ko sem leta 2014 sama sedela za evropsko mizo  in smo sprejemali sankcije proti Rusiji, takrat zaradi Krima, te enotnosti na žalost ni bilo. Skušala sem stopiti v stik s slovenskimi častnimi konzuli, ki so v Ukrajini, a do zdaj na žalost nisem bila uspešna. Moja naloga kot političarke pa je, da to, kar se dogaja, damo na mizo v DZ oz. podpiramo rešitve. Tako je na mizi že deklaracija, ki jo bomo – sem prepričana -, sprejeli v DZ in jo bomo v stranki SAB tudi podprli.
Kaj pa vi osebno?
Osebno še nisem humanitarno pomagala ali šla tja. Ne vem pa, kaj bo v naslednjih dneh.
Kako naj Zahod ukrepa v prihodnje?
Ključno se mi zdi, da ostanemo enotni. Situacija je danes takšna, kakršna je. Ampak kaj je pripeljalo do takšnega stanja? Če pogledamo obnašanje in delovanje nekaterih drugih politikov v EU, nas tudi lahko skrbi. Na primer Viktor Orban. Tudi Janez Janša je v zadnjih dveh letih uporabljal metode, ki niso metode demokratičnega sveta. Svoboda medijev je bila na preizkušnji. To, kar je delal RTVS in STA, da ne prizna sodb sodišč, da se je spravljal na pravno državo – vse to so stvari, ki so se pred leti oz. vrsto let dogajale v Rusiji. In vidimo, kam lahko takšne stvari pripeljejo. Zato se mi zdi ključno, da gre v Franciji, Sloveniji in na Madžarskem aprila na volitve čim več ljudi in pokaže, da nam je za demokratično pot in demokratično Evropo ter da ni prostora za takšne avtokratske, samovoljne predsednike vlad.
V mislih sem imela predvsem, kako naj Zahod v luči vojne v Ukrajini vojaško reagira proti Rusiji.
Sprejete sankcije bodo kar hudo vplivale na Rusijo, ampak vedeti moramo, da tudi na države EU. Sama se bistveno bolj kot za stopnjevanje vojaških aktivnosti zavzemam za to, da se ta problem reši za mizo. Ni vojne, ki se na koncu ne bi končala za mizo. Vprašanje je samo, koliko ljudi vmes umre.
“Če danes ne bomo pomagali Ukrajincem, se moramo začenjati pripravljati na vojno na lastnih tleh,"" pravi predsednik vlade Janez Janša. Kakšna pa je vaša prognoza?
Janez Janša je politik, ki v težkih situacijah uporablja pretežke besede. Spomnim se leta 2013, ko je bila naša država tik pred bankrotom. Njegove takratne besede so bile v slogu ""Dvignite roke, priznajte, da Slovenija ne zmore sama. Zaprosite za pomoč, skratka, kapitulirajte."" V težkih trenutkih moramo politiki ljudi pomiriti, jim vzbuditi zaupanje in pokazati, da smo zanesljivi, in ne smemo še dodatno podpihovati njihovega strahu. To se mi zdi ključno. Janez Janša dela vse drugače.
Begunski val bo neizogiben. Kako se bi vi lotili reševanja begunske problematike?
Vsekakor je Slovenija država, ki vedno pokaže svojo sočutnost, in verjamem, da bomo tudi tokrat nedvomno pomagali. Seveda je treba narediti vse, da bi te ljudi, ki bodo prihajali, namestili v čim bolj primerne prostore in jim omogočili čim bolj normalno življenje v Sloveniji. Ali je številka 200.000 (beguncev, ki bi jih lahko Slovenija sprejela iz Ukrajine, kot je omenil minister za notranje zadeve Aleš Hojs, op. a.) prava ali je pretirana, ne znam povedati. Ampak prepričana sem, da bo Slovenija, če bo potreba, sposobna in bo zmogla rešiti tudi toliko ljudi oziroma jim pomagati.
Seveda pa je za SAB nedopustno in dvolično, da se begunci delijo na prvo- in drugorazredne. Pred leti smo videli odnos do drugih beguncev, ki so se prav tako umikali vojni. In naše stališče je bilo takrat enako – ljudem, ki bežijo in se umikajo pred vojno, je treba pomagati.
Ali bi odstranili ograjo z meja?
Mislim, da to v tem trenutku ni najpomembnejše vprašanje za našo državo. Ogromno stvari imamo na mizi, zdravstveni sistem je po covidni krizi, ki je čez noč čudežno izginila iz medijskih novic in naših življenj, v velikih težavah. Ljudje v teh dveh letih diagnoze niso dobili pravočasno, da bi se lahko zdravili. Neke statistike kažejo, da naj bi bilo v Sloveniji okoli 30 odstotkov ljudi manj z rakom. To nikakor ne drži, na žalost bodo nekateri ljudje do diagnoze prišli prepozno. Moja diagnoza je, da imamo v Sloveniji stvari, s katerimi se moramo ukvarjati zdaj in takoj in ki so pomembnejše kot odstranitev ograje na meji.
Ne boste pa se opredelili do tega?
Če ni potrebna, ni nobenega razloga, da je ne bi odstranili. Mi smo bili takrat kritični. Predvsem bi morali narediti takšno ograjo – če je potrebna – ki ne poškoduje ne živali ne ljudi. To bodečo, žičnato ograjo bi bilo torej treba nemudoma odstraniti, če je še niso, in zamenjati s panelno. Ampak to v tem trenutku ni najpomembnejša tema za naše ljudi.
Cene energentov in hrane so že prej zelo narasle, zdaj se pričakuje, da bo življenje še dražje. Kaj bi morali nemudoma storiti za blaženje ekonomskih posledic ukrajinske krize?
Cene energentov so se dvigovale že pred vojno in treba je jasno povedati, da naša vlada pri tem ni odreagirala. Pred kakšnim letom smo liberalizirali trg naftnih derivatov. To je bilo popolnoma nepotrebno, ker konkurence v naši državi na tem trgu praktično ni. Pred začetkom vojne je bil bencin 50 odstotkov dražji kot pred liberalizacijo. Seveda so se potem začele dvigovati cene elektrike in plina in ena od ključnih točk v predvolilnem programu SAB je, da mora Slovenija postati in ostati energetsko neodvisna.
Pri elektriki nam gre razmeroma dobro, velik del električne energije dobimo ali pa predelamo doma. V svojem programu imamo zagotovilo, da bomo v naslednji vladi vzpostavili državno podjetje, ki bo tretji energetski steber ter bo gradilo sončne in vetrne elektrarne. To pomeni, da bi zagotovili več zelene energije. Seveda bo treba najti dogovor, kdaj bo pravi trenutek za zaprtje TEŠ – vsekakor takrat, ko bomo lahko elektriko nadomestili s čim drugim. Večji problem kot pri elektriki vidim pri plinu, saj smo 90 do 95-odstotno odvisni od Rusije. Sicer je nekaj možnosti uvoza po LNG-terminalih.
Govorite o dolgoročnih ali srednjeročnih ukrepih. Kaj bi morali takoj narediti, da bi ublažili gospodarske posledice ukrajinske krize?
Naš predlog je bil, da bi morala vlada za ta del računov, ki zadevajo energijo, znižati ali ukiniti DDV in trošarine. Res je, da bi bile posledice v državnem proračunu, ker bi bili prihodki nizki, ampak to je edina prava pot. Kajti to, kar je naredila vlada – da je začasno znižala omrežnino – v nadaljevanju prinaša velike posledice za našo državo, ker nimamo primernega omrežja, da bi lahko zeleno energijo, ki jo gospodinjstva na svojih strehah že pridobivajo, dali v mrežo. Veliko pravilneje bi bilo znižati DDV in trošarine ter ta denar pustiti za gradnjo in razvoj električnega omrežja.
Pod črto – kako dobro se Slovenija odziva na krizo, ki se dogaja praktično na našem pragu?
Iskreno mislim, da so formalni koraki, ki jih je naredila naša država, pravilni. Pomembno je, da smo evropsko enotni. Slaba stran te vlade je retorika – med covidno krizo in tudi v tej krizi. Naša naloga je, da stvari rešujemo, ampak ne v slogu ""Uživajte, dokler je še čas"".
Voda na čigav mlin na slovenskem političnem prizorišču je kriza?
Želim si, da ne bi bila na nikogaršnji mlin. To je prevelika tragedija, da bi jo lahko kdor koli izkoriščal za pridobivanje političnih točk. Vsekakor je videti, da nekateri to želijo.
Evropska varnostna politika se že jadrno spreminja, Švedska in Finska se približujeta Natu, Nemčija bo povečala izdatke. Kakšna naj bo obrambna politika Slovenije?
Ocenjujem, da je prav, da smo člani Nata, in da je to prednost za našo državo. Če me sprašujete o vojaških nabavah, mi nismo tisti, ki bi kar tako vpili, da to ni potrebno. Zdi pa se nam potrebno oz. smiselno, da so vojaške nabave takšne, da jih lahko uporabljamo tudi v civilne namene. Mi smo tudi pozivali k nakupu helikopterja, ki bi ga lahko uporabili tudi ob gašenju požarov. Dejstvo je, da morajo biti vojaki primerno opremljeni.
Na mizo pa je treba dati še to. Naša država je v tem trenutku zadolžena, kot ni bila še nikoli. Najvišji je naš javni dolg, 40 milijard evrov, in vprašanje je, koliko manevrskega prostora bo imela naslednja vlada za vojaške nabave. V zadnjih dveh letih so porabili več kot deset milijard evrov, samo polovica tega je bila namenjena reševanju covidne krize. Drugo polovico, pet milijard evrov, so razdelili za predvolilne bombončke, ki jih bomo v nadaljevanju vsi v državi drago plačevali. Tako da ekonomska in javnofinančna situacija kljub nekaterim dobrim kazalcem nista spodbudni.
Minister za obrambo Matej Tonin je pod streho spravil skoraj milijardni zakonski paket. Naslednja vlada se bo z njim morala soočiti oz. ga izvrševati.
Zakon o nabavah v vojski ni edino, s čimer se bo morala ukvarjati naslednja vlada. Sprejeli so tudi zakon o dvomilijardnih investicijah v zdravstvo in še bi lahko naštevali. Odgovorna politika ne deluje tako, da v zakon nekaj zapiše, potem pa to pusti v izvrševanje naslednji vladi, češ naj se naslednja koalicija znajde, kako in kaj.
Tudi zakon o dolgotrajni oskrbi, ki je zelo pomemben in bi moral biti sprejet pred več leti, preprosto nalaga naslednji vladi, da leta 2025 vpelje nov javnofinančni prispevek. In to je storila vlada, ki vedno govori, da je treba gospodarstvo in ljudi razbremenjevati. Ta vlada je pustila na mizi ogromno problemov, s katerimi se bomo morali v naslednji vladi soočati.
Zato se mi zdi zelo pomembno, da bomo v naslednji vladi ljudje, ki imajo znanje in izkušnje z delom v težki situaciji.
Na kakšen način boste v vladi, če boste v njej sodelovali, stabilizirali javne finance?
Vsekakor na dolgi rok. Situacija je slaba. Gospodarska rast je bila lani sicer ugodna, pa je vlada v državnem proračunu  kljub temu naredila nekaj več kot tri milijarde primanjkljaja. Vseh težav v državnem proračunu verjetno sploh ne poznamo. Naslednja vlada se bo morala najprej seznaniti in soočiti s proračunom ter ga na srednji ali dolgi rok pripeljati do uravnoteženega stanja.
Seveda pa je vse skupaj odvisno od situacije, v kateri bo Evropa. Sankcije, ki jih danes sprejemamo proti Rusiji, bodo nedvomno prizadele tudi evropsko in s tem tudi slovensko gospodarstvo. Situacija bo težka, ampak sama sem v tej državi že enkrat prevzela vodenje vlade v težki ekonomski situaciji. Takrat smo državo rešili pred bankrotom, in to brez groženj in brez strašenja. Ko smo prišli v vlado, je bilo denarja samo še za dva meseca in nismo vedeli, ali bomo lahko izplačali pokojnine, ali bomo javnim uslužbencem lahko izplačali plače. Ampak smo zavihali rokave, začeli delati takšne korake, kot jih je bilo treba, in uspeli smo. Na drugi strani pa je takrat nekdo kapituliral in v našo državo klical trojko.
Vi ste državo v času vodenja vlade nominalno zadolžili skoraj enako kot trenutna vlada. Nekateri očitajo, da je dolg takrat šel na račun bank, tokrat pa gre neposredno v roke državljanov. Kako odgovarjate na to?
Bančna luknja je večinoma nastala v obdobju 2004–2008. Zakaj? Ker je vlada, ki je takrat imela neposredni vpliv na banke v državni lasti – vlada je namreč imenovala nadzornike – dovolila, da so podjetja najemala nezavarovana posojila, ki jih potem niso vračala. S tem pa so banke in tudi državo spravila v gromozanske težave. Tako da pravzaprav nismo imeli izbire. Drugega kot sanacija bank nam ni preostalo, ker bi sicer pokleknilo gospodarstvo, ljudje bi bili brez služb, brez prihodkov, ne bi imeli denarja za pokojnine.
Tudi način sanacije, torej s slabo banko, je izbrala Janševa vlada leta 2012. Mi potem nismo več imeli možnosti izbirati, ali je to prava pot ali ne, ker smo bili tik pred bankrotom. Tudi mi smo takrat dali denar ljudem. Kajti če tega ne bi naredili, bi takrat ljudje ostali brez zaposlitev, brez plač in brez pokojnin. Razlika je samo v tem, da smo mi zavihali rokave in delali, Janez Janša in SDS pa sta takrat kapitulirala in v državo klicala trojko. Ni bilo možnosti izbire, prisiljeni smo bili v to in po moji oceni smo dobro opravili svoj posel, to pa se je kazalo tudi s takojšnjo gospodarsko rastjo, ki je trajala vse do današnjega dne.
Mandat je zaznamovala koronavirusna realnost; po podatkih ministrstva za zdravje je do 2. marca v Sloveniji umrlo 6926 bolnikov s covidom-19. Ali vas ob tem podatku strese, se kot političarka čutite odgovorno?
Covidna kriza je nedvomno zaznamovala dve leti življenja v Sloveniji, Evropi in širše. Drugo dejstvo je, da naša vlada pri spopadanju z zdravstveno krizo ni bila najbolj uspešna. V prvem valu je umrlo ogromno starejših, preveč upokojencev, ker v domovih za starejše niso pravočasno ukrepali. V drugem in tretjem valu so ceno plačali mladi, ker smo imeli najdlje zaprte šole.
SAB je bila ta čas v opoziciji, dajali smo cel kup predlogov, ki niso bili sprejeti. Predsednika vlade sem večkrat prosila, naj skliče vse parlamentarne stranke, naj nam pravočasno pove, kakšna je situacija v državi. Tako da mislim, da smo mi kot opozicijska stranka naredili vse, kar smo lahko, da bi ljudje lažje prestali krizo, ampak nas preprosto niso slišali oziroma nas niso želeli slišati in upoštevati. Vsaka smrt, ki bi se jo dalo preprečiti, je smrt preveč. Vsekakor so ceno te nespametne vladne politike v veliki meri plačali starejši oziroma upokojenci.
Ali je zdaj pravi čas za sproščanje covidnih ukrepov? Bi jih vi sprostili prej?
Spodbudno je to, da je zdravstvena situacija danes ali v teh dneh relativno ugodna – tako vsaj povejo strokovnjaki. Problem te vlade je bil, da je ukrepe sprejemala brez upoštevanja strokovnih predlogov. Mogoče bi ljudje te ukrepe lažje sprejeli, če bi bili podkrepljeni s strokovnimi odločitvami. Starši in otroci težko razumejo, da nekdo, ki gre v nočni klub ali diskoteko, ne potrebuje zaščitne maske, otroci v šolah pa jo do ponedeljka še potrebujejo. Ljudje težko razumejo, da zanje nek ukrep velja, za druge pa ne – na primer ko so bili gostinski lokali zaprti, minister pa je brez težav priredil sestanek ob hrani in pijači brez maske v gostinskem lokalu.
Kritični ste torej do kombinacij ukrepov. Je zdaj pravi čas za sproščanje?
Če zdravstvena situacija to omogoča, je ukrepe seveda treba sprostiti. Vseh podatkov sicer nimam, imam samo informacije iz medijev. Meni se sproščanje ukrepov v tem trenutku – če je tako, kot vidim in slišim – ne zdi problematično.
V preteklosti ste veliko stavili tudi na zdravstvo, nato ste se s programom bolj osredotočili na pokojnine. Zato, ker je zdravstvo prevelik zalogaj, ali ker je bil ta premik prava priložnost za prevzem glasov Desusa?
Naš program zajema vsa področja, tudi zdravstvo. Notri je 15 ključnih projektov, na prvo mesto bi postavila prehransko samooskrbo. Mislim, da je za Slovenijo zelo pomembno, še posebej v teh težkih časih, da postane neodvisna. Do konca moramo tudi zakonsko izpeljati pravico vseh do pitne vode. Sama sem bila prvopodpisana pod spremembo ustave.
Glede upokojencev, ki ste jih omenili, bi želela dodati dve stvari: dolgotrajna oskrba – zakon je sprejet, ampak je popolnoma neoperativen. Tukaj bo treba spremeniti in jasno doreči košarico storitev in določiti finančni vir. Druga pomembna stvar je demografski sklad, za katerega smo prepričani, da je pomemben, nikakor pa ne na način, ki si ga je zamislila ta vlada.
Mi bi dobičke, ki jih ustvarjajo državna podjetja, najprej 20 ali 25 let kumulirali, da bi lahko potem resnično poskrbeli za stabilnost pokojninske blagajne. Ta denar pa mora biti namenjen izključno za pokojnine, in ne za ostale drobtinice, ki jih je ta vlada želela pripeljati v demografski sklad. V demografskem skladu želimo zbirati tudi sredstva od dveh naših največjih dobrin – vode in lesa.
Če omenim samo dve stvari s področja zdravstva – težava družinskih zdravnikov je, da jih je premalo in da imajo v zdravstvenem sistemu najslabše plače. Ustanovili bi agencijo, ki bi izvrševala enotna javna naročila, da bi zagotovili enake materiale za vse bolnišnice in javne zavode. Tako bi bila tudi cena nižja in na nek način bi se zmanjšala možnost korupcije, več denarja bi ostalo v zdravstvu, to pa pomeni več denarja za ljudi in storitve, ki jih ljudje potrebujejo.
Verjetno pa ne morete zanikati, da si želite prevzeti primat nad upokojensko volilno bazo, pri kateri je bil vrsto let nesporni vladar Karl Erjavec.
Mi si želimo predvsem narediti veliko stvari, ki jih je treba narediti za upokojence. Ne obljubljamo nemogočega, ampak to, kar obljubljamo, naredimo. Zdaj se bom dotaknila projekta, ki smo ga izpeljali v tem mandatu – brezplačni javni promet za upokojence. Dvignili smo tudi odmerni odstotek ob upokojevanju.
Leta 2018 ste za Večer dejali: ""Naj ne zveni samovšečno, ampak prepričana sem, da bi bila jaz s svojim znanjem in izkušnjami odlična finančna ministrica.” Ali želite  v prihodnji vladi postati finančna ministrica, če boste del nje?
Dejstvo je, da bodo zaradi situacije, v kateri sta svet in Slovenija, za politike, ki bodo v naslednji vladi vodili našo državo, izjemno pomembni znanje in izkušnje. In znanje in izkušnje, ki sem si jih pridobila pri svojem delu na ministrstvu za finance oziroma kar nekajletnem vodenju direktorata za proračun, so za moje delo v politiki neprecenljive. Kajti če poznaš proračun, poznaš pravzaprav vse politike države.
Želim si, da bi se Slovenija 24. aprila vrnila na pravo pot, da bi se teh volitev udeležilo čim več ljudi. Ta vlada vsekakor ne vodi politike, za katero bi ji ljudje dali mandat.
Ali napovedujete nov zakon za uravnoteženje javnih financ, če boste postali ministrica za finance?
Leta 2013 smo v res težki situaciji rešili državo, ob tem pa tudi popravili določene stvari, ki jih je prejšnja vlada zapisala v Zujf, na primer znižanje pokojnin. Edinkrat se je v samostojni Sloveniji zgodilo, da so se pokojnine znižale. In mi smo kljub temu, da smo bili na zelo tanki meji med bankrotom in uspehom, rešitvijo države, te pokojnine upokojencem vrnili. Skratka, ne napovedujem takšnega Zujfa.
Verjetno pa bo treba vsaj na nekaterih področjih zategniti pasove. Kje?
Tako natančnega pogleda v to, kar sedaj delajo na ministrstvu za finance, nimam, da bi lahko na pamet stresla iz rokava. Ključno je, da ima Slovenija trdno in stabilno gospodarstvo, kajti samo to pomeni, da lahko zagotavljamo močno socialno državo in višje pokojnine.
Glede sodelovanja v Kul – enkrat se očitno ni izšlo. Na podlagi česa naj vam volivci verjamejo, da se tokrat bo?
Za stranko SAB lahko rečem, da smo zanesljivi, vredni zaupanja. V Sloveniji pa so in bodo vedno koalicijske vlade. To pomeni, da se moramo vsi partnerji v koaliciji zavedati, da moramo poiskati najmanjši skupni imenovalec v dobro države. V opoziciji lahko rečem, da se v zadnjih dveh letih veliko pogovarjamo tudi o vsebinah. Vemo, kje so razlike med nami, ampak se tudi zavedamo in smo se zavezali, da bomo našli najmanjši skupni imenovalec.
Kdo ima največji mandatarski potencial med kulovci?
To bodo povedali volivci. Naš dogovor je, da bo naš predlog za mandatarja predsednik oz. predsednica, ki bo na volitvah prejela največ glasov.
Ali bi znova podprli Marjana Šarca kot kandidata za mandatarja?
O tem, kako bodo odločili volivci, bomo govorili po volitvah.
Kako lahko enačbo Kula spremeni morebitna zmaga Roberta Goloba na volitvah, ki se mu nasmiha po zadnji javnomnenjskih anketah?
Prepričana sem, da bo naše sodelovanje dobro. To lahko rečem zase, ker gospoda Goloba poznam in sem prepričana, da bo najino sodelovanje dobro in vsekakor v korist države in državljanov.
Zakaj so se vajine poti razšle – bil je podpredsednik SAB? Dajete vtis, da vam njegov prihod na politično prizorišče ni povšeči.
Vsak, ki se odloči za politiko, ima možnost in pravico prosto vstopiti vanjo. Leta 2014 ali v začetku leta 2015 se je odločil, da se s politiko ne bo več ukvarjal in da se bo popolnoma posvetil gospodarstvu.
Brez katere stranke Kul bi najlažje preživeli? Ravno SAB je na repu javnomnenjskih anket. Mediana vam namenja 3,2 odstotka, to pa ne zadostuje niti za prekoračitev parlamentarnega praga.
Če pogledate ankete istega podjetja izpred štirih let, so napovedovali, da ne bomo prišli v DZ. Danes tudi Mediana napoveduje vstop SAB v parlament. Ni dvoma, da bomo parlamentarna stranka.
Kakšna je bojazen, da bi se Levica po volitvah izneverila, da bi se programske razlike znova izkazale za nepremostljive?
To boste morali vprašati njih. Moj vtis danes je, da se na nek način zavedajo, kaj je bilo v tem mandatu narejeno narobe, tudi na njihovi strani.
Koliko članov ima SAB? In zakaj običajno ne želite govoriti o številkah?
Zato, ker mislim, da za javnost ni ključno, koliko članov imamo. Lahko pa povem, da jih imamo približno 500 več kot pred enim letom. Skratka, stranka SAB raste, pridružilo se nam je nekaj sto novih članov iz stranke, ki praktično ne obstaja več.
Na zadnjih parlamentarnih volitvah se vam ni uspelo uvrstiti v parlament. V kolikšni meri dojemate neizvolitev med poslance kot fiasko? Vendarle ste prvo ime stranke.
Edini razlog za to je volilni sistem. Želimo si – in to smo tudi predlagali – da bi spremenili volilni sistem in uvedli preferenčni glas. S tem bi ljudem v določeni volilni enoti omogočili glasovati za kandidata, ki si ga oni želijo, ne pa za kandidata, za katerega je treba glasovati, če hočeš glasovati za določeno stranko. Kajti v našem sistemu določa določa ime kandidata v volilnem okraju izključno stranka in volivci nimajo možnosti izbire.
Zato se po naši oceni tudi kaže neka apatija ali nezadovoljstvo volivcev, volilna udeležba pa se iz volitev v volitve niža. Prepričani smo, da bi bil interes volivcev na volitvah večji, če bi jim dali možnost izbrati človeka, ki jih bo zastopal v DZ. V tem mandatu smo dvakrat poskušali s spremembo zakona, a nam ni uspelo.
Na drugi strani pa se morajo tudi ljudje zavedati, da so volitve dan, ko odločaš o svoji prihodnosti. In če na volitve ne greš, je tako, kot da bi oddal glas za tistega, za katerega nikakor ne bi volil. Še enkrat pozivam, naj se ponovi vsaj referendum o vodi, kar zadeva volilno udeležbo.
Politika je zreducirana na osebnosti. Vi pravite, da niste stranka ene osebe – zakaj še vztrajate pri imenu Stranka Alenke Bratušek?
Dogovorili smo se, da bomo po volitvah spremenili ime. Ampak to bomo naredili po volitvah, ker ne vem, ali bi bilo to smotrno narediti prej.
V katero smer?
Zdaj vam ne morem povedati. Na mizi imamo nekaj variant, z imenom pa želimo dati tudi politično sporočilo.
“Pred vami je predlog, da RS na moj predlog v Bruselj pošlje tri imena – to so mag. Tanja Fajon, g. Karl Erjavec in mag. Alenka Bratušek."" Na kaj vas spomnijo te besede?
Takrat, ko smo se leta 2014 odločali, koga poslati v Bruselj za slovenskega komisarja, se je izbira zdela dobra oz. smiselna. Če pogledam z današnje perspektive in z izkušnjami, ki sem si jih v tem času pridobila, te zgodbe ne bi ponavljala.
Kdaj ste se nazadnje pogovarjali z Jankovićem?
Odkar so se najine poti z Jankovićem politično razšle, pravzaprav nimava več stika ali odnosa. Pred tremi ali štirimi leti sva se srečala na kosilu in spregovorila nekaj besed.
Vam je žal, da ste sodelovali z njim?
Leta 2011 sem se za vstop v državno politiko odločila ravno zato, ker sem kot visoka uradnica ugotovila, da so moje možnosti za spreminjanje države na bolje omejene. In če želim naši državi pomagati, če jo želim spreminjati na bolje, se moram vključiti v politiko. PS je bila moja prva stranka, nikoli prej nisem bila članica katere stranke.
Dosegli smo dober rezultat in leta 2013 prevzeli vodenje vlade. Ni mi žal, da sem šla v politiko, da sem takrat, leta 2013, zbrala pogum, prevzela vodenje vlade in državo rešila pred bankrotom.
In ni vam žal, da ste sodelovali z Jankovićem?
Ni mi žal, da sem takrat vstopila v politiko. PS je stranka, za katero sem se takrat odločila.
Koliko stavite na to, da ste ženska v politiki?
Želim si, da bi bilo v slovenski in svetovni politiki več žensk. Kajti po moji oceni znamo ženske težke situacije reševati na drugačen način kot moški – znamo poslušati, znamo se pogovarjati, mogoče so naši egi nekoliko manjši kot pri moških. Ne bi pa rekla, da pričakujem zato, ker sem ženska, prednost pri volivcih. Želim si, da bi nas volivci ocenjevali predvsem po tem, kar smo že naredili, koliko tega, kar govorimo, tudi zares naredimo, in da bi poslušali, kaj govorimo o prihodnosti. Ali se slovenski volivec res odloča na takšen način, pa je drugo vprašanje.
"
https://www.24ur.com/novice/slovenija/v-koalicijo-s-sds-pod-drugim-vodstvom-ni-to-samo-politika-enega-cloveka-ampak-je-politika-stranke.html,"V koalicijo s SDS pod drugim vodstvom? 'To ni samo politika enega človeka, ampak je politika stranke'","Deset hitrih vprašanj o ključnih družbenih in političnih vrednotah smo tokrat zastavili predsednici SAB Alenki Bratušek. Med drugim pravi, da se v SAB zavedajo, da se je v politiki treba pogovarjati. A na vprašanje, ali bi vstopili v koalicijo s SDS, če je ne bi vodil Janez Janša, odgovarja, da se ne da sodelovati s stranko, ki deluje na enak oz. podoben način, kot je dolga leta deloval Vladimir Putin. ""To ni samo politika enega človeka, ampak je politika stranke."""," 
Celoten intervju z Alenko Bratušek bomo na 24ur.com objavili v nedeljo.

1. Obvezno ali prostovoljno cepljenje?
Prostovoljno.
 
2. Dvig prispevne stopnje za obvezno zdravstveno zavarovanje?
Naša zahteva je, da ob ukinitvi dopolnilnega zdravstvenega zavarovanja denar, ki ga zmanjka, prinesemo z drugim prispevkom. Več denarja je torej treba nameniti za zdravstvo. Na kakšen način, pa težko rečem.
 
3. Ali lahko zdravniki delajo v javnem in zasebnem sektorju?
Treba je postaviti jasna pravila, kako in kaj.
 
4. Je jedrska energija zelena rešitev? Naj Slovenija zgradi drugi blok JEK?
Slovenija mora najprej začeti pri pravi zeleni energiji, to sta sonce in veter. Glede drugega bloka Jedrske elektrarne Krško pa se zavzemamo, da bi se o tem odločili ljudje. Jedrska energija manj onesnažuje okolje kot termoelektrarne.
 
5. Je država dobra lastnica podjetij?
Kdaj se je izkazalo, da ne. V veliki meri sem prepričana, da ja. In tudi strateško mora država v marsikateri panogi ostati lastnica – infrastruktura, Luka Koper itd.
 
6. Ali ste naklonjeni priključitvi Ukrajine EU po hitrem postopku?
To je točka, pri kateri tudi Evropa ni tako enotna. Mislim, da ji moramo dati možnost, vprašanje pa je, ali je članstvo glede na ostale pogoje, ki jih trenutno ne izpolnjuje, brezpogojno.
 
7. Ali je parlamentarni prag prenizek?
Ne bi rekla, da je prenizek. Mislim, da je pri štirih odstotkih kar pravšen.
 
8. Kako visoko pokojnino obljubljate?
Obljubljamo pokojnino, s katero bodo lahko ljudje dostojno preživljali svojo starost in s katero bi si lahko predvsem plačali svojo oskrbo v normalni, standardni sobi v domu za starejše.
 
9. Katerega od bonbončkov te vlade boste črtali, če boste prišli na oblast?
Ti bonbončki bodo po večini že razdeljeni in jih ne bo mogoče ukiniti.
 
10. Ali bi šli v koalicijo s SDS, če je ne bi vodil Janez Janša?
SAB se zaveda, da se je v politiki treba pogovarjati. Ampak s stranko, ki deluje na enak oz. podoben način, kot je dolga leta deloval Vladimir Putin, se ne da sodelovati. To ni samo politika enega človeka, ampak je politika stranke.
Prejšnji teden je na deset hitrih vprašanj odgovarjal predsednik Konkretno in gospodarski minister Zdravko Počivalšek.
Celoten intervju s Počivalškom pa je na voljo tukaj:

"
https://www.24ur.com/novice/slovenija/putin-se-je-na-invazijo-pripravljal-ze-leta-zahod-pa-je-to-vedel.html,"'Putin se je na invazijo pripravljal že leta, Zahod pa je to vedel'","Za krizo v Ukrajini so odgovorne tako zahodne države kot Rusija, ocenjuje filozof Slavoj Žižek. Ruski predsednik Vladimir Putin se je na invazijo pripravljal leta, Zahod pa je to vedel, je opozoril. Strinjal se je z navedbami, da je Putin vojni zločinec, a se pri tem sprašuje, ali smo to res opazili šele zdaj. ""Mar ni bil vojni zločinec, ko je rusko letalstvo v Siriji bombardiralo milijonsko mesto Alep, in to veliko bolj brutalno, kot zdaj bombardirajo Kijev?""","Slavoj Žižek je v Mariboru, kjer je nagovoril udeležence kongresa stranke Levica, spomnil na obdobje carske Rusije, v katerem je bila ukrajinska nacionalna identiteta prepovedana. Ukrajinci naj bi šele v prvem desetletju Sovjetske zveze polno razvili svojo nacionalno identiteto ter dobili slovarje in svojo književnost. Putinova politika pa, tako Žižek, pomeni vrnitev k carski Rusiji.
""Putin ni le konservativni nacionalist, ampak še hujše, saj je v svojega državnega filozofa povzdignil Ivana Iljina, političnega teologa, ki je pred sto leti zagovarjal svojo osnovno verzijo fašizma,"" je povedal Žižek. Iljin naj bi si demokracijo predstavljal tako, da ljudje v njej glasujejo le zato, da bi potrdili podporo svojemu vodji. Njihovi glasovi vodje ne legitimirajo. Tako v zadnjem desetletju deluje demokracija v Rusiji in nič čudnega, da je Putin postal priljubljen med novodobnimi populističnimi politiki, zlasti v ZDA, je dodal.
""Ko Putin govori o denacifikaciji, se moramo spomniti, da je to isti Putin, ki je leta in leta podpiral Marine Le Pen v Franciji, Ligo in Salvinija v Italiji, Alternativo za Nemčijo v Nemčiji in celo Orbana na Madžarskem. Ta je pokazal izjemno razumevanje za Putina,"" je opozoril.
Opozarja, da se Rusija danes ne vrača k hladni vojni z nizom jasnih pravil, ki naj bi jih obe strani spoštovali, temveč se dogaja nekaj veliko bolj norega. Napočilo je obdobje toplega miru. ""Smo v obdobju, ko mir pomeni stalno hibridno vojno in so oboroženi posegi razglašeni za miroljubne humanitarne misije proti genocidu. Kolikokrat smo že slišali to frazo od zahodnih sil, danes pa so jo nekoliko zapoznelo ponotranjili tudi Rusi,"" je dejal.
Žižek vidi edino možnost uspešnega upora proti Putinu v tem, da se vsi kritično ozremo sami nase. Pri tem je spomnil, da je bil Zahod tisti, ki je Rusijo potiskal v fašizem, in kot primer navedel ekonomske predloge ZDA, ki so v 90. letih v času Borisa Jelcina uničili rusko ekonomijo in ustvarili teren za Putina.
Strinjal se je z navedbami, da je Putin vojni zločinec, a se pri tem sprašuje, ali smo to res opazili šele zdaj. ""Mar ni bil vojni zločinec, ko je rusko letalstvo v Siriji bombardiralo milijonsko mesto Alep, in to veliko bolj brutalno, kot zdaj bombardirajo Kijev?"" je dejal.
""Ne pozabite, da je Ukrajina najrevnejša od vseh postsovjetskih držav. Celo če bodo – upajmo – Ukrajinci zmagali, bo njihova uspešna obramba zanje pomenila trenutek resnice. Prisiljeni bodo sprejeti trpko resnico, da ni dovolj ujeti Zahod in da je zahodna liberalna demokracija v globoki krizi,"" je še povedal Žižek.
Rešiti moramo Evropo, toda kakšno Evropo, se je vprašal. ""Če zmaga Evropa, ki ne tolerira nebelih beguncev in izključuje necivilizirane, potem ne potrebujemo Rusije, da bi nas uničila – to bomo uspešno storili sami,"" je poudaril.

"
https://www.24ur.com/novice/slovenija/mesec-levica-je-orodje-s-katerim-poskusamo-svet-spreminjati-na-bolje.html,"Mesec: Levica je orodje, s katerim poskušamo svet spreminjati na bolje","Koordinator Levice Luka Mesec je na kongresu stranke dejal, da je Levica orodje, s katerim poskušajo svet okoli nas spreminjati na bolje. Hkrati je zatrdil, da razume tiste, ki so od njih pričakovali več, a ocenjuje, da so glede na število poslancev v DZ dosegli veliko. Na volitvah bodo stavili tudi na to, da bo država dobila vlado z Levico.
","Kot je v predvolilnem nagovoru članom stranke na petem rednem kongresu Levice izpostavil Luka Mesec, skušajo s stranko v zadnjih osmih letih, odkar so prestopili parlamentarni prag, biti ""vsaj obliž na rane, ki nam jih zadaja čas"".
Prepričan je, da je Levica v tem času pripomogla, da so bile apokalipse, ki se verižijo okoli nas, malo bolj znosne in so nas zadele manj, kot bi nas lahko. Ob tem je Mesec izpostavil nekaj dosežkov stranke. Kot pravi, je bila Levica osem let na strani zaposlenih, študentov, upokojencev in brezposelnih. Med drugim je izpostavil dvig minimalne plače, dvig pokojnin in socialne pomoči ter nedeljsko zaprtje trgovin.
Med dosežki iztekajočega se mandata je Mesec v nadaljevanju izpostavil še zavzemanje za žrtve varčevalnih ukrepov, boj zoper hujskaštvo proti manjšinam in ranljivim in zavzemanje za zeleno politiko.
Po njegovih besedah je stranka v osmih letih ostala konsistentna, zato je, kot pravi, ponosen, da nima stranka za sabo nima nobene resne afere in primera korupcije. ""Politika je umazana, pravijo. A težko bodo pokazali, kje se je Levica umazala,"" je prepričan Mesec, ki hkrati zatrjuje, da bodo tako delovali tudi v prihodnje.
A kot je poudaril, so pred Slovenijo zdaj novi, večji izzivi. Na volitvah 24. aprila bomo namreč odločali o tem, v kakšni državi želimo živeti, je prepričan. Ob tem bo po njegovih besedah pomembno dvoje, in sicer koliko glasov bo dobil blok sredine in Levice proti Janši in njegovim satelitom ter koliko glasov bo znotraj tega bloka dobila Levica.
Slednje bo namreč po njegovih besedah vplivalo na to, ali bomo v prihodnje dobili vlado, ki obljub ne bo videla kot mrtvih črk na papirju in bo upala zagristi v velike krize našega časa. ""Naša stava je jasna; na volitve gremo, da premagamo desnico in na volitve gremo, da dobimo vlado z Levico,"" je poudaril Mesec. V svojem govoru se je sicer koordinator Levice dotaknil tudi ključnih programskih točk stranke.
V izjavi ob koncu za javnost odprtega dela kongresa je Mesec napovedal še, da si bodo na volitvah prizadevali doseči za 30 odstotkov boljši rezultat kot na zadnjih parlamentarnih volitvah. Slednji jim je namreč prinesel devet poslanskih mandatov, po prestopu poslancev Franca Trčka in Željka Ciglerja v SD pa Levica aktualni sklic DZ končuje s sedmimi poslanci.
Na današnjem kongresu so predstavili tudi kandidate, ki bodo na parlamentarnih volitvah nastopili na listi stranke. Ob koordinatorju stranke, ki se bo za mandat potegoval v volilni enoti Ljubljana Center bodo na listi z izjemo Violete Tomić, ki je januarja izstopila iz stranke, kandidirali vsi aktualni poslanci Levice, torej Matej T. Vatovec, Miha Kordiš, Boštjan Koražija, Primož Siter in Nataša Sukič. Svoje kandidature bodo ponovili v enotah, ki so jim ob zadnjih državnozborskih volitvah že prinesle poslanski mandat. Med kandidati na listi stranke je tudi nekaj vidnejši imen iz različnih sfer družbe, med drugim antropologinja Svetlana Slapšak, psihologinja in nekdanja poslanka Metka Mencin Čeplak, nekdanji predsednik združenja ravnateljev Milan Rejc, arheologinja in dolgoletna aktivistka za enakopravnost spolov Tatjana Greif in direktorica Kosovelovega doma Nina Ukmar.
V ospredju volilnega programa rešitve za krizo kapitalizma, podnebja in demokracije 
V volilnem programu za volitve v DZ so na več kot 100 straneh zbrali rešitve, s katerimi odgovarjajo na krizo kapitalizma, krizo podnebja in krizo demokracije. Na kongresu so med drugim izpostavili ukrepe s področja sociale, podnebja, kulture in medijev ter zunanje politike.
Med drugim se v programu zavzemajo za gospodarstvo po meri človeka, ob tem napovedujejo sprejetje nacionalne razvojne strategije. Na področju gospodarstva med ukrepi navajajo tudi okrepitev države v bančnem sektorju, novo strategijo upravljanja kapitalskih naložb države ter višja finančna sredstva za znanost, raziskovanje in izobraževanje, čemur bi namenili dva odstotka bruto domačega proizvoda (BDP).
Napovedujejo tudi boj za dostojno delo, ob tem pa obljubljajo skrajšanje delovnega časa, takojšen dvig minimalne plače na vsaj 815 evrov, ki jo bodo postopoma zvišali na 1000 evrov. Odpraviti nameravajo prekarno delo in se zavzemajo za ukinitev zasebnih študentskih servisov in prenos njihovih dejavnosti na zavod za zaposlovanje. Koncesije, ki jih dobijo študentski servisi pa bi preusmerili v sklad za štipendije.
Na področju ekonomske demokracije, za katero se zavzemajo, pa Levica predlaga sodelovanje delavcev pri upravljanju in sprejem zakona o udeležbi delavcev v lastništvu, ob tem pa tudi oblikovanje javnega sklada za ekonomsko demokracijo.
S programom se bodo opredelili tudi za socialno državo, ""proti revščini in kapitalističnemu izkoriščanju"". Ob tem izpostavljajo še povrnitev pomena socialnega dela, na socialnih kriterijih osnovano družinsko politiko in pokojnine za varno starost.
Poudarjajo enake možnosti za vse in infrastrukturo solidarnosti. V okviru tega obljubljajo več proračunskih sredstev za financiranje javnega zdravstva, odpravo čakalnih vrst v zdravstvu, jasno ločevanje dela zdravnikov v javnem in zasebnem sektorju in vključitev vseh prebivalcev v obvezno zdravstveno zavarovanje. Hkrati bi v Levici sprejeli nov zakon o dolgotrajni oskrbi in zgradili nove javne domove za starejše.
Ena izmed prioritet programa je tudi reševanje stanovanjske problematike z gradnjo 30.000 javnih najemnih stanovanj do leta 2030, uvedbo progresivnega davka na nepremičnine in regulacijo najemnega trga.
V odgovor na podnebno krizo napovedujejo boj proti globalnemu segrevanju, energetsko tranzicijo in jasno podnebno davčno politiko.
Na področju vzgoje in izobraževanje se bodo zavzemali za ločeno javno in zasebno šolstvo, brezplačen vrtec, odpravo vseh oblik šolnin na področju visokega šolstva, dvig štipendij in dvig sredstev za izobraževanje odraslih.
Obljubljajo zagon kulture po epidemiji covida-19, transparentno upravljanje, dostopnost in vlaganje spodbud za kulturo in umetnost. Kot pomembno med drugim ocenjujejo tudi omejitev vpliva politične oblasti na medije ter depolitizacijo in dolgoročen razvoj Radiotelevizije Slovenije.
Pozornost namenjajo še izzivom digitalizacije, trajnostnemu in uravnoteženemu prostorskemu razvoju, učinkovitemu in dostopnemu javnemu potniškemu prometu, športu in kmetijski politiki.
Nenazadnje se zavzemajo tudi za suvereno in premišljeno zunanjo politiko, miroljubno sobivanje narodov in jedrsko razorožitev, demilitarizacijo in izstop iz zveze Nato.
"
https://www.24ur.com/novice/slovenija/pirc-musarjeva-ales-hojs-je-prvak-v-izbiri-neprimernih-besed.html,Pirc Musarjeva: Aleš Hojs je prvak v izbiri neprimernih besed,"V zgodovino se je zapisala kot prva slovenska odvetnica, ki je zastopala prvo damo ZDA Melanio Trump. Vladanje Janševe vlade z odloki v času koronakrize je označila za pravno huliganstvo. Vedno dvigne glas, ko gre za pravice žensk in manjšin. Je doktorica prava in pravi, da se Slovenci večkrat pravdamo za oslovo senco. Nekdanja novinarka in voditeljica in tudi strastna ljubiteljica motorjev. Malokdo pa ve, da je bila v bovlingu kar 11-krat državna prvakinja. Je ostra kritičarka sovražnega govora, ki ga je koronakriza samo še potencirala. Je v vrhu meritev priljubljenosti novih političnih obrazov. Jo politika sploh zanima? Gostja v oddaji Ena na ena je bila Nataša Pirc Musar. ","
Kako je Melania Trump sploh prišla do njene odvetniške pisarne? Nataša Pirc Musar pojasnjuje, da je dobila klic enega najbolj eminentnih ameriških odvetnikov za področje svobode izražanja in posegov v zasebnost, Charlesa Harderja, z vprašanjem: ""Nataša, ali bi bila v timu za gospo Melanio Trump?"" Meni, da se to ni zgodilo naključno; prepričana je, da so ameriški kolegi izvedli podrobno raziskavo, koga v Sloveniji izbrati. Je zelo organizirana in natančna, zelo dobro ve, kaj hoče, bolijo jo krivice, strne vtise o Melanii Trump. V Sloveniji smo se premalo zavedali, da je biti prva dama ZDA resen poklic, resna zaveza. Njena starša sta topla človeka, s katerima se je večkrat srečala.
Z voditeljem Urošem Slakom je spregovorila tudi o položaju žensk. Ženske ne želijo prednosti, ampak želijo zgolj enakopravnost. Sama osebno sicer nima izkušnje, da bi v preteklosti težje prišla do položajev, ki jih je zasedala, zato ker je ženska. Ocenjuje pa, da so ženske bolj skeptične do svojega znanja.
Vstop v politiko je ne zanima, ostala bo kritična opazovalka družbe
Jo zanima vstop v politiko? ""Raje ne,"" odgovarja. Pravi, da je kritična opazovalka družbe. Bolijo jo stvari, ki so krivične, kot pravnico pa predvsem stvari, ki rušijo pravno državo. Upa, da se bo pogled slovenske politike na pravno državo spremenil. ""To, kar se nam dogaja zdaj, je strup za pravno državo,"" poudarja. Kaj pa novi obrazi v politiki? ""Robert Golob mi je všeč.""
Dotaknila sta se tudi njene kritike vlade, ko je sprejemala ukrepe v času epidemije. Njene besede, da je šlo za ""pravno huliganstvo"", so težke. Temu prikimava, a pojasnjuje, da jih je izrekla po tehtnem premisleku. ""Pravno huliganstvo je to, da se negira sistem, ustroj pravne države."" Ne le, da politika ne posluša pravnih strokovnjakov, tudi epidemiologov ne. ""Pravno huliganstvo je šlo v smeri sprejemanja neustavnih odlokov, medtem ko bi moralo biti vsakemu politiku jasnih le nekaj osnov znanja ustavnega prava, da se lahko v človekove pravice posega z zakonom,"" pojasnjuje. ""Vladati z odloki je negacija pravne države.""
V politiki pogreša kulturo dialoga. Posebej v predvolilnem času opaža negativno kampanjo. Po njenem mnenju grobo komunikacijo med politiki najpogosteje uporablja Aleš Hojs. ""Je prvak v izbiri neprimernih besed."" Nemalokrat pa je razočarana tudi nad premierjem Janezom Janšo. Želela bi si, da bi vsi trikrat vdihnili, preden bi izrekli žaljivke. Ob tem pa dodaja, da tudi na skrajni levi poziciji slišimo neprimerne besede.
Tudi sama je bila v preteklosti tarča groženj, a se ni umaknila. O tem pravi: ""Meni se težko natakne nagobčnik. Iskrena sem v tem, kar počnem.""
Kako gleda na vlogo predsednika države? Meni, da predsednik Borut Pahor funkcije ne jemlje dovolj odgovorno in resno. Večkrat bi se moral oglasiti, a je sposoben sklepati kompromise tudi za ceno človekovih pravic. O vsaki stvari bi moral imeti svoje mnenje.
Spregovorila je tudi o združenju ONA VE, s katerim želijo doseči, da bi se zastopanost žensk v medijih in na javnih prireditvah povečala na 40 %. Ta cilj ni preprost, poudarja.
In na koncu o bovlingu, o katerem govori kot o filtru in oazi.
Več o oddaji Ena na ena na Voyo.
"
https://www.24ur.com/novice/slovenija/nicesar-v-zivljenju-ne-obzalujem-za-vse-kar-sem-napacnega-storil-sem-placal.html,"'Ničesar v življenju ne obžalujem. Za vse, kar sem napačnega storil, sem plačal'","Iz uporniškega mladeniča se je izoblikoval v spoštovanega odvetnika, iz razgrajača, ki je popival in noči prebedel za rešetkami, v abstinenta, ki v usta 40 let ni dal niti bonbona z likerjem. Že 18 let hodi v isti fitnes, obiskal je več kot sto držav in zrl v oči morilcem, a se kljub temu ni nikoli bal za svoje življenje. Ker velja za odvetnika, ki za svojega klienta stori vse, kar more in kar mu dopušča zakonodaja, so ga označili za neetičnega, nespodobnega, mafijskega. Primer Perić, ki mu je posvetil tretjino svoje kariere, ga še vedno preganja. ","Dr. Peter Čeferin bo prihodnji mesec dopolnil 60 let delovne dobe, odvetnik je že 55 let in še vedno vsak dan svetuje pomoči potrebnim. Kot pravi, mu zaradi narave njegovega dela niti en dan v življenju ni bilo dolgčas. Z njim smo se pogovarjali o njegovi karieri, aktualnih zadevah in zasebnem življenju.
Doktor Čeferin, pogovarjava se v dneh, ko je vaš sin Aleksander nogometašem v Ukrajini pomagal na varno, finale Lige prvakov se je odločil prestaviti iz Sankt Peterburga, Uefa je prekinila pogodbo z ruskim Gazpromom. To so velike poteze velikega moža, bi lahko rekli. Kako odločen je, je sicer dokazal že večkrat, tudi lani ob napovedi ustanovitve Superlige. Se Aleksander o takih odločitvah posvetuje z vami, vas prosi za nasvet? 
Od nekdaj smo zelo povezana družina. Spremljam življenje in delovanje vseh treh otrok ter jih podpiram. Seveda se o nekaterih zadevah tudi posvetujemo. So pa odločitve, ki ne dopuščajo posvetovanja in ki jim mora vsak odločevalec sprejeti sam in takoj. 
Nobena skrivnost ni, da si ga veliko ljudi želi videti v politiki, sam pa to vztrajno zavrača. Kaj vi menite o tem? 
Prepričan sem, da je položaj, ki ga ima Aleksander v Evropi in svetu, za Slovenijo koristnejši. Večino vodilnih politikov in gospodarstvenikov v Evropi in svetu osebno pozna. Te povezave bi lahko bile – seveda ob ustrezni slovenski odzivnosti – za našo državo izjemno pomembne na gospodarskem, političnem, kulturnem in drugih področjih. 
Nikoli se niste želeli politično opredeljevati. Nam zdaj morda lahko zaupate, koga boste volili na aprilskih volitvah? Ali pa vsaj, česa bi si v prihodnosti želeli več oziroma manj?
Odgovor je odvisen od tega, kaj razumemo pod pojmom ""politično opredeljevanje"". Sam sicer nisem član nobene politične stranke, bil pa sem član prvega državnega sveta v novi državi. Kot državni svetnik sem zastopal interese posameznih samostojnih poklicev, kot so odvetniki, umetniki, prevajalci, arhitekti, kmetje itd. V petinpetdesetih letih opravljanja odvetniškega poklica sem se večinoma ukvarjal s kazenskim pravom, ustavnim pravom in pravom človekovih (osebnostnih) pravic. Pred osamosvojitvijo Slovenije sem bil član Sveta za varstvo človekovih pravic, zagovarjal sem obtožene v političnih procesih, pridružil sem se obrambi četverice pred vojaškim sodiščem itd. Trenutno sem član Odbora za zaščito žvižgačev in tudi sicer pro bono pomagam ljudem, ki se zaradi kršenja človekovih pravic obračajo name. Sicer pa je kazenski postopek že po definiciji spopad med enormno močnejšo državo, ki ima monopol nad fizičnim nasiljem, in šibkim posameznikom. Edini odbijač med obema neenakima nasprotnikoma je odvetnik. Zato je kazenski zagovornik že po naravi svojega poklica načelni nasprotnik vsakokratnega režima ali pa vsaj njegov kritik. Svojo poklicno in življenjsko usmeritev bom nadaljeval. Zavzemam se in zavzemal se bom za demokracijo, varstvo človekovih pravic, pravno državo, vladavino prava, neodvisnost posameznih vej oblasti in spoštljive medsebojne odnose. 
Junija boste stari 84 let, ste odvetnik z najdaljšim poklicnim stažem v državi. Kako se je odvetniški poklic spreminjal skozi čas? 
V zvezi z vlogo in položajem odvetnika razlikujem tri različna obdobja. V prvem obdobju odvetnik v kazenskem postopku ni imel veljave, kot jo določata ustava in zakon. Ko sva v nekaterih primerih s klientom pred vrati razpravne dvorane čakala na začetek glavne obravnave, je bil takratni javni tožilec pogosto v sodničini sobi, v kateri sta usklajevala obtožni akt, da je bil sposoben obravnave. Pa sem stopil v sodničino sobo in rekel, naj gre tožilec glede na enakost orožij ven ali bom pa še jaz notri z njima. Nekaj časa sta me debelo gledala, potem pa je šel tožilec ven. V drugem obdobju se je položaj obrambe bistveno spremenil. Odvetniki so bili odlično pripravljeni, javnost in mediji so jih hvalili, vsa kritika pa se je usmerila proti drugim pravosodnim organom. Zaradi oprostilnih sodb v nekaterih odmevnih primerih so mediji poročali, da so nesposobni tako policija kot tudi tožilstvo in sodišča. V tretjem obdobju, ko so se pojavili t. i. tajkuni in so politika, mediji in javnost zahtevali njihovo takojšnje kaznovanje, pa so bili na udaru odvetniki, ki naj bi zavlačevali postopke, povzročali zastaranja itd. Danes se situacija zaradi nekaterih odmevnih sodb vrhovnega sodišča spreminja. 
Kako aktivni pa ste še v odvetništvu? Vam gre predaja primerov svojim kolegom težko od rok? 
Naslednji mesec bom dopolnil 60 let delovne dobe, odvetnik pa sem 55 let. Po pošti ali elektronsko dobivam vsak dan pisma iz različnih krajev. Posamezniki želijo pravni ali pa tudi povsem življenjski nasvet. Če je le mogoče, vsakomur odgovorim. Če pa kdo potrebuje zastopnika ali zagovornika v konkretni sodni zadevi, organiziram sestanek s tistim našim odvetnikom, ki se ukvarja z ustreznim pravnim področjem. Posamezne knjižnice me vabijo tudi na različna predavanja, predvsem o mojih knjigah, v katerih obravnavam odvetništvo in tudi pravosodje nasploh.
 Iz vašega pisanja je razvidno, da ste kot mladenič veliko popivali, kljubovali vsemu, se pretepali, celo prespali kakšno noč za rešetkami. Kaj vas je 'streznilo', usmerilo na pravo pot?
Ko se mi je rodil prvi sin Rok, sem nehal popivati in se pretepati. Alkoholu sem se povsem odpovedal. Pričel sem garati po 12 ur na dan in 40 let nisem dal v usta niti bonbona z likerjem. Po drugi strani pa je bilo moje takratno druženje z ljudmi z družbenega dna koristno. Spoznaval sem vso človeško bedo in pričenjal razumeti stisko mnogih ljudi. 
Ivana Perića zagovarjate že 20 let, in to brezplačno. Zakaj ste tako trdno prepričani, da je nedolžen? Je to edini primer, ki vas še vedno preganja? 
Seveda me preganja tudi marsikaj drugega, vendar sem primeru Perić posvetil tretjino svojega poklicnega življenja. Od vsega začetka sem bil namreč prepričan, da komaj dvajsetletni Ivan, razvajeni mladenič brez izobrazbe in poklica, ljubljenec svoje matere, ki je bil kot nesposoben odpuščen s služenja vojaškega roka, nikakor ne bi zmogel izvršiti trojnega umora v popolni temi in v drugi državi. Umora, ki bi ga lahko izvršil le profesionalec ali več profesionalcev. 
Vse, kar je naš sogovornik povedal o primeru Perić, bomo objavili v ločenem članku, ki bo objavljen v naslednjih dneh.

Veljate za odvetnika, ki za svojega klienta stori vse, kar more in kar mu dopušča zakonodaja. A v primeru Makoter, ko ste svoji klientki svetovali, naj vam odpove pooblastilo, so vam očitali, da ste ravnali neetično. Še vedno mislite, da ste ravnali prav? Ali cilj po vašem mnenju upravičuje vsa sredstva? 
Gospa, ki je bila obtožena, ker naj bi naročila umor svojega moža in bombni napad na policijsko postajo, je bila pravnomočno obsojena na 30 let zapora. Ker je bila v priporu, se je v naši pisarni oglasil njen sin in moj Aleksander je z izrednim pravnim sredstvom dosegel, da je bila ta sodba razveljavljena. Naša stranka pa je bila še vedno v priporu. Bila je v obupnem psihofizičnem stanju. Njena telesna teža je znašala 40 kilogramov. Z Aleksandrom sva v novem sojenju vložila vse napore v odpravo pripora, da bi si naša stranka fizično in psihično opomogla ter bila sočasno sposobna zbirati dokaze za svojo obrambo. Zakon določa, da mora sodišče odpraviti pripor, če ni sposobno izreči sodbe v dveh letih od vložene obtožnice. Do izteka tega dvoletnega roka je manjkalo le nekaj dni in midva z Aleksandrom sva ji predlagala, naj nama odpove pooblastilo. Ker obravnava brez odvetnika ni bila več dopustna, morebitni zagovornik po uradni dolžnosti pa do izteka dveletnega roka ne bi imel dovolj časa, da bi se pripravil na obrambo, je bila gospa, obsojena na trideset let zapora, nedavno izpuščena na prostost. Najela je novega odvetnika in bila po koncu novega dokaznega postopka oproščena. Če ji midva z Aleksandrom tega ne bi predlagala, bi sedaj prestajala tridesetletno zaporno kazen (kot Ivan Perić). Sedaj se vprašajmo: Ali je odvetnik stranko dolžan seznaniti z vsemi zakonskimi možnostmi, ki olajšajo njen položaj? Ali pa naj ji kakšno tako zakonsko določilo zamolči? Katero odvetnikovo ravnanje je etično?
Neetični, neustrašni, celo mafijski odvetnik so vam rekli. Naslov vaše biografije, ki jo je napisal Tadej Golob, je Nespodobni odvetnik. Se imate za nespodobnega? Kakšen odvetnik pravzaprav ste?
Ko sem se odločil za poklic odvetnika, sem vzel v račun, da me vsi ne bodo imeli radi. Ko sem se pred razpadom Jugoslavije vrnil z zadnjega velikega političnega procesa na Kosovu, so mi v Sloveniji vsi ploskali. Vse nove politične stranke so me vabile, naj na njihovih listah kandidiram za poslanca v novem državnem zboru. Ko sem pričel zagovarjati prvega slovenskega kapitalista, Sandija Grubeliča, ki je prodajal avtomobile na lizing, so me razglasili za mafijskega odvetnika in me imenovali ""Grubeličev consigliere"". Ko sem prevzel obrambo domnevnega tihotapca ljudi, Josipa Lončariča, in še nekaterih, pa so celo zapisali, da sem ""državni sovražnik številka 1"". Danes sem ""nespodobni odvetnik"", ker sem stranki Milici Makoter povedal, da v zakonu piše, da morajo človeka, ki ga v dveh letih od vložene obtožnice niso sposobni obsoditi, izpustiti iz pripora. Zanima me, kakšen vzdevek mi bodo dali jutri. 
Ste se – glede na to, koga vse ste v svoji karieri zagovarjali – kdaj zares bali za svoje življenje? 
Ne.
Pa obstaja oseba, ki bi jo zavrnili in je ne bi hoteli zagovarjati? Prek česa, na primer, ne bi mogli za noben denar?
Moje stališče je – glede na definicijo kazenskega postopka, ki sem jo navedel uvodoma – da je odvetnik v zastopanje ali obrambo dolžan sprejeti vsako stranko. Stranke ne sme sprejeti samo v enem primeru: če je njegov odnos do stranke ali do njenega primera tako negativen, da bi njegova obramba zaradi tega utegnila biti šibkejša.
Ste kdaj koga zavrnili iz tega razloga?
Nikoli.
Vam je za kogar koli ali kar koli žal? Bi zdaj – z vsemi izkušnjami, ki jih imate – storili kaj drugače?
Ničesar, kar sem storil v življenju, ne obžalujem. Za vse, kar sem napačnega storil, sem plačal. Tako ali drugače.
Zaslužni ste za veliko sprememb na tem področju, med drugim za člen v tedaj veljavnem Zakonu o policiji, v skladu s katerim so osumljenci pridobili pravico do pomoči zagovornika že ob prvem stiku s Policijo, in ne šele ob začetku kazenskega postopka. Bili ste uvrščeni med deset najvplivnejših pravnikov v Sloveniji, Odvetniška zbornica Slovenije vam je podelila najvišje priznanje za življenjsko delo, lani ste bili imenovani za častnega meščana Ljubljane … Na kaj ste najbolj ponosni?
Vesel sem priznanja kolegov za življenjsko delo. Največ pa mi pomeni podelitev naziva ""častni meščan glavnega mesta Ljubljana"". Ta naziv se podeljuje od leta 1809 in dejstvo, da sem med osebnostmi, ki so na tem seznamu, mi je v največjo čast.
Prebrala sem, da svojim klientom, ki so priprti ali na prestajanju kazni, svetujete sklece. Tudi sami ste se vse življenje ukvarjali s športom, med drugim ste mojster karateja. Kaj počnete zdaj, da ohranjate zdrav duh v zdravem telesu?
Ko človeku vzamejo prostost, je njegovo odločanje o čemer koli zelo omejeno. Zato strankam, ki jih priprejo ali zaprejo, svetujem, naj počnejo kaj, kar jim ni zaukazano, kar ni odvisno od volje drugih in kar ni predpisano. Tudi sklece. Še pred nekaj leti sem se ukvarjal s karatejem. Že 18 let treniram v fitnes klubu gospe Sonje Poljanšek Škrabec, in to z istim osebnim trenerjem Simonom. Najmanj enkrat na teden igram golf.
Menda ste bili v vsej svoji karieri na bolniški le enkrat?
Dvakrat. Enkrat sem imel legionarsko bolezen, drugič pa sem imel operacijo hrbtenice.
Veliko tudi potujete. Koliko držav ste že obiskali in kaj se vam je najbolj vtisnilo v spomin?
S sedaj že dvajset let pokojno soprogo Ano, pozneje pa s partnerico Rijo sem obiskal preko sto držav. Na vsakem koncu sveta sem našel kaj čudovitega. Na tem mestu težko povem, kaj se mi je najbolj vtisnilo v spomin. Dejstvo je, da so potovanja zame še najmanj ena visoka šola.
Začela sva z otroki, pa še zaključiva z njimi. So vam oni morda kdaj rekli: Oče, čas je, da se upokojiš?
Da smo zelo povezana družina, sem povedal že uvodoma. Moji otroci – če začnem z najmlajšo – Petra, Aleksander in Rok, so proti moji upokojitvi. Nasprotno, spodbujajo me, naj bom aktiven na vseh področjih.
"
https://www.24ur.com/novice/tujina/ukrajinska-vojska-pridrzala-opozicijskega-poslanca.html,Ukrajinska vojska pridržala opozicijskega poslanca. Fotografiral naj bi vojaške položaje,"Medtem ko so oči uprte na območja, kjer potekajo boji in delovanje mednarodne skupnosti, se v zaledju ukrajinske države izvajajo politične čistke. Nekateri pravijo, da gre za odstranjevanje izdajalcev in omejevanje njihovega vpliva, drugi, da gre za pogrom nad ukrajinsko opozicijo. Ukrajinske sile so tako pridržale poslanca Vrhovne Rade Nestorja Šufriča. Pred dnevi pa je Zelenski zamenjal guvernerja Odese in na njegov položaj postavil nekdanjega poveljnika bataljona Aidar Maksima Marčenka, ki ga Rusija obtožuje povezav z neonacisti. ","Po poročanju The Kyiv Independent, so Nestora Šufriča pridržali vojaki 206. bataljona teritorijalne obrambe ukrajinske vojske. ""Šufrič se je približal kontrolni točki, izstopil iz avta in začel fotografirati. Zaradi tega smo ga pridržali,"" so za ukrajinsko spletno stran pojasnili v vojski. Šufrič sicer pripada stranki Platforma, ki je znana po svojih stališčih, naklonjenih Moskvi.
Na spletu se je pojavil tudi posnetek, ki je nastal po pridržanju: 
- ""Rekel si, da moramo umakniti vojsko z vzhoda,"" Šufriču pravi vojak 206. bataljona. 
- ""Dejal sem, da se mora vojna končati in da se morajo fantje vrniti domov,"" odgovarja poslanec. 
- ""Kako praviš, da se mora vojna končati? Dejal si, da moramo prenehati streljati in umakniti vojsko!"" 
- ""Nisem ..."" 
- ""Ja, si."" Temu sledi še nekaj žaljivk.
Spomnimo, nekaj dni pred invazijo je Šufrič gostoval v televizijski oddaji, kjer ni želel obsoditi Vladimirja Putina in izpostavljal, da je njegova stranka druga najmočnejša v državi. To je razbesnelo novinarja Jurija Butusova, ki je poslanca označil za izdajalca in ga fizično napadel. Izbruhnil je pretep, s pomočjo preostalih gostov – bivšim premierjem Ukrajine Arsenijem Jacenjukom in bivšim predsednikom Petrom Prošenkom – pa so novinarja in politika uspeli umiriti. Šhufrič je nato za nekaj časa zapustil studio, ko se je vrnil, pa je novinarju zabrusil, da ""je navaden provokator"". Butusov pa je dejal, da Šufrič ""sodeluje pri širjenju ruske propagande v Ukrajini"".
Ukrajinski predsednik Volodimir Zelenski pa je ta teden izvedel še eno politično menjavo in odstavil guvernerja Odese Sergeja Grinevetskega, ki naj bi bil naklonjen sklenitvi dogovora z Rusi. Na njegovo mesto je postavil Maksima Marchenka, nekdanjega poveljnika bataljona Aidar. Vojaška enota, ki je bila kasneje reformirana in vključena v sestav ukrajinske vojske, naj bi trenutno štela nekaj sto pripadnikov, po podatkih Amnesty International pa naj bi bila odgovorna za več vojnih zločinov, vključno z ugrabitvami, izsiljevanjem, zlorabami in možnimi usmrtitvami. Rusija opozarja na neonacistično simboliko, ki jo uporabljajo pripadniki bataljona. 

"
https://www.24ur.com/sport/olimpijske-igre/ruski-in-beloruski-paraolimpijci-ostali-brez-nastopa-v-pekingu.html,Ruski in beloruski paraolimpijci ostali brez nastopa v Pekingu,"Mednarodni paraolimpijski komite (IPC) je sprejel odločitev, da športniki iz Rusije in Belorusije v Pekingu ne bodo nastopali. S tem so ovrgli prvotno odločitev, po kateri bi Rusi in Belorusi na paraolimpijskih igrah nastopali kot nevtralni športniki. Slovesnost ob odprtju paraolimpijskih iger bo v petek, tekmovalni program se bo začel dan kasneje. Gre za eno izmed mnogih sankcij proti športnikom iz Rusije in Belorusije zaradi vojaške agresije na Ukrajino.","IPC je sicer sprva sprejel odločitev, da bodo športniki iz Rusije in Belorusije v Pekingu lahko nastopili, a boto obravnavani kot nevtralni, kar bi pomenilo, da ne bodo nastopali pod svojo zastavo in hkrati ne bodo vključeni na lestvico medalj. Na današnji izredni seji pa so po pritisku mnogih držav članic, ki so napovedali bojkot iger, v kolikor se Rusov in Belorusov ne izključi, naposled odločili, da ruskim in beloruskim športnikom vseeno ne bodo dovolili nastopati na prihajajočih paraolimpijskih igrah.
""Več nacionalnih paraolimpijskih komitejev je grozilo z bojkotom nastopa. Poleg tega so se razmere v olimpijski vasi zaostrile in potrebno je bilo zagotoviti varnost udeležencev,"" je v obrazložitvi spremembe prvotne odločitve zapisal IPC.
""V IPC trdno verjamemo v načelo, da se šport in politika ne smeta mešati. Vojna se je preselila tudi na igre in za zaveso se številne države mešajo v paraolimpijske igre,"" je zapisal predsednik IPC Andrew Parsons.
""Poleg tega nas je naglo poslabšanje razmer potisnilo v edinstven in nemogoč položaj tako blizu začetka iger. V zadnjih 12 urah je bilo z nami v stiku veliko delegacij. Pogovori so bili zelo odprti,"" je pojasnil Parsons in dodal, da so številne delegacije izrazile trdno odločitev, da na igrah ne sodelujejo, če bo dovoljen nastop Rusom in Belorusom.
Parsons je tudi izpostavil, da so razmere v olimpijski vasi postajale vse slabše in ogrožale varnost paraolimpijcev. Tudi zaradi varnosti so se zato odločili za izključitev Rusov in Belorusov.
""Parašportniki iz omejenih držav, žal nam je, da ste prizadeti zaradi odločitev vaših vlad prejšnji teden, ki so kršile olimpijsko premirje. Ste žrtve dejanj vaših vlad,"" je med drugim sporočil predsednik IPC.
Rusija je z napadom na Ukrajino kršila olimpijsko premirje, ki bi letos moralo trajati od 4. februarja – to je teden dni pred začetkom olimpijskih iger – pa do 21. marca, to je teden dni po paraolimpijskih igrah v Pekingu.
"
https://www.24ur.com/novice/slovenija/golob-energetska-politika-ne-sme-vec-temeljiti-na-zemeljskem-plinu.html,Golob za odprt prehod beguncev in odstranitev ograje na meji s Hrvaško,"Gibanje Svoboda bo na predvolilni konvenciji 19. marca predstavilo vse kandidate za parlamentarne volitve in celoten program, je napovedal predsednik stranke Robert Golob. Podrobnosti še ni razkril, se pa ob trenutnih geopolitičnih razmerah zavzema za spremembe energetske, obrambne in zunanje politike. Odstranil bi tudi ograjo na meji s Hrvaško.","
Robert Golob je na današnji novinarski konferenci napovedal, da bodo na konvenciji 19. marca predstavili vse kandidate za državnozborske volitve in celoten program. Po njegovih besedah na njem danes dela več kot 60 strokovnjakov iz različnih sfer. Nekateri od njih bodo tudi na kandidatni listi Gibanja Svoboda, večina pa jih je po njegovih besedah pripravljena, da se kasneje vključi v izvršno vejo oblasti. ""Sicer pa ne želimo z 200-stranskimi dokumenti utrujati javnosti, dokler to ni aktualno,"" je dejal.
Kot je še povedal, so se nekateri kandidati že razkrili javnosti, drugi pa tega še ne želijo storiti. ""Danes se morajo nekateri zaradi razmer, v katerih smo, skrivati in se ne smejo kazati javnosti, ker bi sicer trpeli sankcije. Žalostno, ampak tako demokracijo trenutno imamo,"" je dodal.
Gibanje se pred volitvami ne bo povezalo z nobeno drugo stranko, saj ne bi imeli vpliva na izbiro kandidatov in ne bi vedeli, kakšne in čigave interese bi zastopali ti poslanci. Kot je še poudaril, so v gibanju zelo temeljiti pri preverjanju kandidatov. Tudi s strankami KUL po njegovih besedah ne bodo imeli predvolilnih dogovorov o delitvi oblasti po volitvah.
Glede Ukrajine: Slovenija lahko največ ponudi na segmentu civilne zaščite in reševanja
Spregovoril je tudi o aktualnih razmerah zaradi ruske agresije v Ukrajini, ki jo v stranki najostreje obsojajo. Golob pričakuje tudi odločno ukrepanje slovenske politike, pri čemer je navedel nekatere nujne ukrepe. Med kratkoročnimi je čimprejšnja pomoč Ukrajini, poleg tega se zavzema za odprt prehod beguncev čez ozemlje Slovenije v druge države, saj pričakuje, da Slovenija ne bo njihova ciljna država.
Ob tem se je zavzel za odstranitev ograje na meji s sosednjo Hrvaško, saj se je po njegovem mnenju izkazala za neučinkovito in ni prispevala k zajezitvi begunskih tokov.
Med ukrepi, ki so po njegovem mnenju nujni, je tudi pomoč slovenskim državljanom in podjetjem zaradi sankcij proti Rusiji, ki so sicer po njegovi oceni potrebne.
Poleg kratkoročnih ukrepov se moramo po njegovih besedah tudi zavedati, da bo energetska draginja ostala in da bodo naslednji dve leti svetovne cene energentov ostale visoke. Zato je potreben premislek o energetski politiki, ki ne sme več temeljiti na zemeljskem plinu, pač pa na obnovljivih virih energije in novih generacijah jedrskih tehnologij.
Golob je še poudaril, da bo treba premisliti o spremembah obrambne politike. Zavzema se za povečevanje obrambnega proračuna, a pri tem mora iti Slovenija po poti pametne specializacije in vlagati v tiste tržne niše, kjer je lahko faktor in lahko prispeva k svetovnemu miru. Ocenjuje, da Slovenija lahko največ ponudi na segmentu civilne zaščite in reševanja. 
O izbrisanem tvitu glede beguncev: Sramota vlade!
Prav tako je treba po njegovem mnenju temeljito razmisliti o naši zunanji politiki, saj ""nobena resna država ne vodi zunanje politike preko Twitterja enega posameznika, še najmanj tako, da se hujska k dodatnim spopadom"".
Ob tem je komentiral tudi zapis na vladnem Twitterju o primerjavi med begunci iz različnih okolij, ki so ga sicer pozneje izbrisali. ""Vsak človek je človek, kar pomeni, da je tudi vsak begunec begunec. Nobenega razlikovanja med njimi, zato ker je eden drugačne barve ali druge veroizpovedi, ne smemo in ne bomo dopustili,"" je poudaril. Omenjeni zapis je označil kot sramoto vlade.
Golob se je dotaknil tudi dogajanja na Radioteleviziji Slovenija (RTVS) in izrazil željo, da bo prihodnja koalicija med prvimi pripravila nov zakon o RTVS. ""Ali bo ta sestavni del našega programa, bomo videli 19. marca,"" je še dodal.
Na novinarski konferenci je sodeloval tudi nekdanji minister za obrambo Anton Grizold, ki sodeluje pri pripravi programa s tega področja.
"
https://www.24ur.com/novice/slovenija/mediana_10.html,Dva meseca pred volitvami najbolje kaže novi stranki Roberta Goloba,V supervolilnem letu prvič objavljamo politično anketo ob upoštevanju novih strankarskih igralcev tako na levi kot na desni. Pojav novincev oziroma povratnikov pa politične karte meša povsem na novo. ,"Najprej ocena dela vlade. Premierja Janeza Janšo in njegovo ministrsko ekipo podpira slaba tretjina vprašanih (32,3 odstotka), več kot polovica (56,8 odstotka) anketirancev ji nasprotuje, vsak deseti (10,9 odstotka) pa je neopredeljen.
Med strankami pa sprememba. Gibanje Svoboda, stranka Roberta Goloba, je dva meseca pred volitvami prepričala največ volivcev. Če bi bile volitve danes, bi jo obkrožilo dobrih 17 odstotkov (17,4 odstotka) vprašanih. Čeprav o stranki – razen njenega voditelja in najožjih sodelavcev – ni veliko znanega, so za odstotno točko prehiteli SDS (16,4 odstotka), ki je zadnji dve leti beležila najvišjo podporo. Tretji so Socialni demokrati (8,6 odstotka), četrta Levica (6,1 odstotka), peti pa politični eksperiment Zdravka Počivalška in drugih – koalicija Povežimo Slovenijo (4,8 odstotka).
Sledi parlamentarni trojček; Nova Slovenija (4,5 odstotka), Lista Marjana Šarca (4,3 odstotka) in Stranka Alenke Bratušek (3,2 odstotka). In še politične drobtinice za Našo Deželo politične povratnice Aleksandre Pivec (2,5 odstotka) in Resnico proticepilca Zorana Stevanoviča (2,1 odstotka).
Delež neodločenih se je z upoštevanjem novih igralcev, glede na januar skoraj prepolovil (13,6 odstotka). Manj je tudi tistih, ki ne bi volili nobene od obstoječih strank (7,6 odstotka). Ostali niso želeli odgovoriti (2,4 odstotka).
In še lestvica politikov. Javno najbolje ocenjen je znova predsednik države Borut Pahor, ki je prehitel ministra za zdravje Janeza Poklukarja. Tretji je voditelj Gibanja Svoboda Robert Golob.  
Od osmega mesta naprej pa so zgoščeni ostali prvaki strank, od šefa NSi Mateja Tonina prek predsednika še ene strankarske novinke Lide Igorja Zorčiča in voditeljice SD Tanje Fajon.  
Sledijo predsednica Naše dežele Aleksandra Pivec, prvak LMŠ Marjan Šarec in koordinator Levice Luka Mesec.  
Premier in predsednik SDS Janez Janša je štirinajsti, mesto za njim je voditelj stranke Konkretno Zdravko Počivalšek in šestnajsta še predsednica SAB Alenka Bratušek.

"
https://www.24ur.com/novice/slovenija/zdravko-pocivalsek-intervju.html,"'Nisem prevaral nobenega volivca. Vztrajam, ker mi ni nihče ničesar dokazal'","Kakšne bodo gospodarske posledice konflikta za slovenska podjetja, ki delujejo v Ukrajini in Rusiji? O tem, pa tudi o kadrovskem cunamiju v energetiki, političnem eksperimentu Povežimo Slovenijo in osebni odgovornosti pri nabavi zdravstvene opreme, ki je pod drobnogledom organov pregona, smo se pogovarjali z gospodarskim ministrom Zdravkom Počivalškom. Intervju s prvakom koalicijske Konkretno odpira serijo debat z najmočnejšimi domačimi političnimi igralci, ki jih pred aprilskimi volitvami pripravljamo v naši osrednji informativni oddaji in na 24ur.com.","Gospod minister in podpredsednik vlade, začnimo pri najbolj aktualni in vroči temi: vojna v Ukrajini. Slovenija se na krizo odziva diplomatsko in politično v okviru EU in Nata – to vidimo tudi po aktivnostih premiera Janše. A realna moč naše države je v tem sporu majhna. Kako pa se vlada pripravlja na realne posledice za našo državo? 
Reševanje nesporazumov v 21. stoletju z nasiljem je popolnoma nesprejemljivo. Z zaskrbljenostjo spremljamo dogajanje v Ukrajini. Pred časom smo, tudi jaz osebno, komunicirali z vsemi slovenskimi podjetji, ki delajo v Ukrajini in Rusiji. Opozorili smo jih na nevarnosti in možnosti, ki jih bodo imeli, ker smo že takrat vedeli, da se bomo v takem primeru najverjetneje odzvali s sankcijami. Seveda je potrebno povedati, da nismo pričakovali tako brutalnih aktivnosti. Dejstvo je, da je na ekonomskem področju ogroženo sodelovanje Slovenije z obema državama. V prvem primeru gre za to, da smo ustvarili v zadnjem letu 1,35 milijarde evrov, v drugem pa skoraj 300 milijonov evrov. Upam, da bo čim prej prišlo do reševanja sporov po diplomatski poti in ne po tej, ki za nas ni sprejemljiva. In verjamem, da bomo tudi za gospodarsko sodelovanje našli rešitve, ki bodo mogoče. Sicer pa v nasprotnem primeru, glede na to, kar slišimo, bomo absolutno spoštovali in izvajali sankcije, ki so jih voditelji držav članic Evropske unije sprejeli. 
Kaj ste včeraj odločili na zaprti seji vlade? Kako lahko Slovenija iz zaprte države spravi okoli 60 tam živečih Slovencev in njihovih družin? Bodo v okviru Nata v bližino kriznega območja poslani tudi slovenski vojaki? 
Dejstvo je, da bo Slovenija na prošnjo Ukrajine pomagala z materialnimi sredstvi, ki so bila zaprošena. Na drugi strani je večina Slovencev, ki je bila v Ukrajini že evakuirana, tistim, ki so ostali tam, pa bomo po naših zmožnostih in njihovih potrebah pomagali, če bo potrebno. V vsakem primeru pa verjamem in upam, da bodo ukrepi, ki se bodo izvajali, učinkovali v smeri, da se čim prej pride do diplomatske rešitve. V nasprotnem primeru bomo imeli ekonomske posledice vsi na vseh straneh. 
Ste mogoče že ocenili, kakšne posledice bodo? 
Povedal sem, kakšna je bila trgovinska menjava v lanskem letu. Ta promet je v primeru nerešitve problema v vsakem primeru ogrožen. 
Ena od posledic, ki jo lahko pričakujemo, so tudi begunci? Trenutna vlada je imela glede migracij doslej zelo konservativno politiko. Bi se to lahko spremenilo? Bo država sprejela ukrajinske begunce? Koliko? 
Brez rezerve lahko rečem, da bomo naredili vse in tudi sprejeli vse begunce, ki bodo želeli priti v Slovenijo, tako kot je bilo napovedano. Seveda v okviru nekih možnosti. Trenutno ne bi špekuliral s številkami. Slovenija bo beguncem pred vojno vihro nudila zatočišče. 
Kaj je tukaj razlika med bežečimi Ukrajinci in pred tem bežečimi Sirijci in Afganistanci? 
Ni razlike. Mislim, da smo v načelu bili odprti za begunce tudi prej. Gre za razliko med tistimi, ki zlorabljajo vojna dogajanja kot izgovor za migracije in tistimi, ki so begunci. 
Tema, ki je s tem tesno povezana, je tudi energetska kriza. Vaša vlada se je odzvala z ukrepi, med katere so vključeni energetski bon za 150 evrov, oprostitev omrežnine za elektriko, nižje trošarine za vse energente in 70 milijonov evrov za gospodarstvo. Bo to ustavilo podražitve položnic? 
Potrebno je povedati, da smo ravnali hitro in da smo že v preteklosti dokazali, da se hitro odzivamo na izzive, ki se postavijo pred prebivalstvo in gospodarstvo. Energetski paket, ki smo ga sprejeli, je začasen. To je potrebno povedati. Ni bil sprejet v luči tega, kar se sedaj dogaja v Ukrajini. To dogajanje bo, skoraj prepričan sem, imelo oziroma že ima vpliv na energetsko področje. Paket je težak 200 milijonov evrov. Gre za to, da želimo pomagati 700.000 prebivalcem. Oprostitev omrežnine bo zmanjšala položnice med 30 in 35 odstotki. Paket pomoči gospodarstvu so uskladili z evropsko komisijo. Najprej smo želeli pomagati energetsko intenzivnim oz. samo tistim podjetjem, ki so zaradi krize bolj prizadeta. Spoštovati moramo pravila igre državnih pomoči, zato smo se odločili, da s paketom, težkim 70 milijonov znotraj teh 200 milijonov, pomagamo gospodarstvu. Edini pogoj, da je pogoj rast cen energentov iz lanskega na letošnje leto več kot 40-odstoten. Podjetja morajo to znati oceniti in na osnovi tega podati tudi zahtevek. To je prvi korak. Dodatne ukrepe bomo sprejeli, ko bomo prišli do ocene, kakšne bodo neposredne posledice dogajanja v Ukrajini. Dejstvo pa je, da bo to imelo vpliv in ima vpliv na cene plina, posledično pa tudi na naftne derivate in ceno elektrike. Čeprav je pri elektriki potrebno povedati, da mi približno 85 odstotkov vseh slovenskih potreb proizvedemo pri nas, in sicer iz vodnih virov, nuklearnega dela in TEŠ. 
Uporabili ste zelo zanimivo besedno zvezo ""Se hitro odzivamo"". Ukrepi gredo v pravo smer, o tem soglasje v slovenski družbi obstaja, ampak prihajajo pa zelo pozno. Vlada je ukrepe sprejela 29. januarja. Šele ta teden pa so bili sprejeti v Državnem zboru. Marca naj bi se poznalo na položnicah, toda to je bila top tema že oktobra na vrhu EU – Zahodni Balkan na Brdu pri Kranju. Zakaj je vlada čakala skoraj do konca kurilne sezone? 
Vztrajam pri tem, da smo se odzvali hitro, zato ker so posledice cen v prakso prišle z zamikom. Pri nekaterih podjetjih resda prej, ampak predvsem pri tistih, ki niso imeli podpisanih pogodb o dobavi električne energije. Gre za to, da je manjši del gospodarstva in tudi fizičnih potrošnikov to začutil že v lanskem letu. Večini pa se zadeve spreminjajo sedaj, ko so jim potekle pogodbe in ko so se zadeve dodatno spremenile. Kljub vsemu je ta proces odzivanja zelo hitro zaživel v praksi. Konec koncev smo jih tako kot v vseh prejšnjih desetih protikoronskih paketih hitro pripravili in uskladili z deležniki v največji možni meri in jih potem tudi sprejeli v parlamentu. 
Kaj pa ukrep izenačitve vseh gospodinskih odjemalcev? To je na papirju enostavno, v praksi dolgotrajno in najverjetneje stvar tožb med dobavitelji in upravniki. 
Na energetskem področju imamo trg. Vsak fizični potrošnik energije in vsak potrošnik energije iz gospodarstva se sam odloča, s kom bo sklenil pogodbo. Imamo pozitivne zgodbe zaradi tega, ker smo uvedli trg. Imamo tudi take, ki so se odločili za slabše, manj uspešne ponudnike električne energije. To je neke vrste šola za vse nas, da bomo znali ceniti stabilnost podjetij, s katerimi sklepamo pogodbe. Seveda pa moramo pogledati malo bolj v ozadje tistih podjetij, ki pa so bila špekulativna in so svoje kupce pripeljala na tanek led. Tukaj bomo morali najprej pregledati obseg vseh teh dogodkov in potem videti, kje je potrebno sprejemati kakšne posebne ukrepe.  

Medtem ko se ljudem dražijo položnice, pa se v državni energetiki vrsti serija odmevnih kadrovskih rezov oz. menjav, od Roberta Goloba, Andreja Ribiča do nazadnje Martina Novšaka. Predlog za njegov odpoklic je prišel na predlog nadzornice iz kvote Konkretno, Ksenje Flegar, ki deluje na vašem ministrstvu. Zakaj tak kadrovski cunami tik pred iztekom mandata vlade? 
Povedati je potrebno, da lahko to dogajanje na kadrovskem področju zelo kvalificirano ocenim od znotraj, saj zaključujem mandat že v tretji vladi in vseh teh kadrovskih premikov in rošad ni ne več ne manj kot v drugih vladah, v katerih sem deloval doslej. Je pa razlika, da sedaj vlada suvereno sprejema svoje odločitve. Prej pa je bila vlada servis za kadrovske spremembe nekaterih omrežij iz ozadja ... 
Ampak vi ste bili tudi del teh vlad ...
Da, ampak nisem kadroval kot minister. Lahko pogledate moj vpliv pri kadrovanju na področjih v podjetjih z državno lastnino. In tudi tukaj, ko govorite o povezavi kadrovskih rošad v energetiki s strani naše stranke, moram reči, da ste me nasmejali. Seveda je to odločitev vlade. Za energetiko je pristojno ministrstvo, ki ga nima v rokah naša stranka. Jaz verjamem, da je prišlo do sprememb v energetiki zaradi tega, ker je potrebno vnaprej zastaviti pot za reševanje izzivov, ki bodo zelo veliki. Obdobje, ko smo imeli v Evropi in Sloveniji na razpolago poceni energijo in smo izvažali smeti, je mimo. Danes prihajamo v obdobje, ko bo potrebno zares jemati to zgodbo zelenega in digitalnega prehoda ter prehoda na krožno gospodarstvo. Pred časom so nekateri mislili, da so to samo floskule in lepo povedane besede. Ampak tu gre za spremembe, ki so pomembne na vsebinskem strukturnem področju, znotraj katerega si moramo tudi na energetskem področju zagotoviti stabilnost. 
Na položaj Novšaka neuradno prihaja državni sekretar na ministrstvu za infrastrukturo Blaž Košorok. Je bilo usodno njegovo zavezništvo z Robertom Golobom? Gre za postavljanje ""naših"" na ključna mesta v času, ko država postavlja temelje za naslednji državni megaprojekt - gradnjo 2. bloka JEK? 
Potrebno je povedati, da ima vsaka vlada pravico, da na odgovorna mesta podjetij, ki so v državni lasti, postavlja ljudi, za katere smatra, da bodo politiko, ki jo pelje vlada na določenem področju v najboljši meri tudi realizirali. Jaz osebno ne morem komentirati kadrovskih rošad v smislu imen, zato ker sam ne sodelujem pri tem. To je stvar ljudi, ki operativno vodijo te procese na energetskem področju. 
MGRT je v primeru plače Roberta Goloba na GEN-I novembra lani uvedlo prekrškovne postopke za nadzornike. Kaj so pokazali? Zakaj ti postopki šele ob koncu njegovega mandata, če bi jih lahko sprožili že prej? 
Ta postopek je v teku, zato ga v tem trenutku ne morem komentirati. Lahko rečem, da verjamem, da bo relativno hitro zaključen. Postopek smo uvedli na priporočilo računskega sodišča, ki nas je opozorilo na neskladja, ki se pojavljajo v tem podjetju. Ministrstvo je resda odgovorno za nadzor plač po Lahovnikovem zakonu, vendar nimamo niti inštrumentov niti pravice, da sami vršimo kakršen koli nadzor. Obveznost dajanja poročil je na organu nadzora podjetij, ki so v državni lasti. Mi smo pozvali podjetje, naj nam posreduje podatke, ki jih potrebujemo, da lahko presodimo, ali je ta zakon kršen ali ne. 
Tu ni težave, absolutno je to pristojnost ministrstva. Časovnica je malce nenavadna. Gospod Golob je pred časom dobil soglasje vašega ministrstva, da je njegova plača v skladu z vsemi zakoni, na koncu mandata pa problematizirate to plačo. 
Ne, to ne drži. On je dobil soglasje nekaj let nazaj. Vmes so bile spremembe, ki so se v lastniškem smislu spremenile v celotnem sistemu energetike. Mnenja so različna. Potem ko smo bili pozvani s strani računskega sodišča, smo tudi mi podjetje pozvali, naj nam še enkrat posreduje podatke ... 
Kakšno je vaše mnenje? Je ta plača problem? 
Moje mnenje je, da je potrebno s strani organov nadzora dobiti podatke. Sam osebno moram reči, da si težko predstavljam, če imate štiri lastniško povezana podjetja, od katerih so tri 100-odstotno v državni lasti, da ta sistem ne bi bil večinsko v državni lasti. Ampak to je samo moje mnenje. Jaz nisem tisti, ki lahko presoja, kaj je v resnici res. To bodo odločili ljudje, ki vodijo prekrškovni postopek.  
Če se preselimo v predvolilno politično areno ... Na parlamentarne volitve se odpravljate z zanimivim političnim eksperimentom – Povežimo Slovenijo. Predvolilno koalicijo in skupno listo sestavlja pet že poznanih strank (Konkretno, SLS, NLS, Zeleni in Novi Socialdemokrati). Ali gre za recikliranje starih obrazov pod novo blagovno znamko s ključnim ciljem ohranitve desne vlade tudi po volitvah? 
Sedaj ste me umestili v nek politični prostor. V politiko sem prišel leta 2014 kot nečlan takratne vodilne stranke (SMC op.a.), oddelal mandat in odšel na volitve kot nečlan te stranke tudi leta 2018. Vanjo sem se vključil šele kasneje. Vseskozi sem deloval po načelu, ki ga uveljavljam tudi sedaj kot predsednik stranke Konkretno – da se pogovarjam z vsemi. Dogovoril pa se bom vedno s tistimi, s katerimi lahko uskladim poglede na prihodnost. Znotraj tega smo zato v okviru nadgradnje naše stranke, ki se je vmes tudi preimenovala, naredili tudi ta prvi korak združevanja s stranko GAS in ustanovili stranko Konkretno. Ne govorimo samo o povezovanju in združevanju, ampak to delamo tudi v praksi. Ocenili smo, da je Slovenija bolestno razdeljena na levi in desni politični prostor ter da v njem vladajo ekstremi. Ocenjujemo, da tisti, ki se s tem ne strinjamo, moramo narediti vse, da ta bolestna, razdeljena politična pola, ki ju je naredila politika, ne pa ljudje, na nek način povežemo. Zato smo ocenili, da je projekt Povežimo Slovenijo pravi. Znotraj tega smo se stranke odločile, da gremo skupaj v volilni projekt na naslednje volitve. Dogovarjamo se, da bomo imeli 88 kredibilnih kandidatov, ki bodo pokrivali vse sfere gospodarstva, javnega sektorja in celo Slovenijo ter bodo enakomerno uravnoteženi. Verjamem, da bodo Slovenke in Slovenci prepoznali ta moment. To gibanje se ni odločilo za sodelovanje vnaprej. Mi se bomo po volitvah pogovarjali z vsemi, ki se želijo pogovarjati, dogovorili pa s bomo tistimi, ki bodo pripravljeni z nami delati na skupnih vrednotah. Teh je pet. Gospodarstvo je na prvem mestu. Močno gospodarstvo pomeni ustrezno socialo, nato zelen in digitalni prehod, debirokratizacija in pa enakomeren razvoj za vse regije.  
Kot minister ste ves mandat uvajali zdravstvene ukrepe za omejevanje virusa. Tokrat na vaši listi kandidirajo tudi proticepilci – tako je povedal Marjan Podobnik. Istočasno je na listi tudi nekdanja državna sekretarka na ministrstvu za zdravje Tina Bregant. Vse za glasove volivcev, gospod minister? 
V okviru gibanja bomo delali tri stvari in presojali stvari z vidika: kaj je dobro za gospodarstvo, kaj je dobro za ljudi in kaj je dobro za naravo. Imamo to srečo, da smo se skupaj spravili takšni, ki imamo različne poglede na marsikatero zadevo. Ampak naša moč je v tem, da se znamo o ključnih zadevah dogovoriti, kako zadevo peljati naprej. Tudi kar se tiče cepljenja. Jaz imam svoj pogled na to zgodbo in strinjamo se, da se ima vsak Slovenec pravico odločiti sam, ali se bo cepil ali ne. Se pa tudi strinjamo, da nima nihče pravice s svojimi dejanji ogrožati drugih. Pri tem ne želim izključevati nikogar in upam, da bomo pri ključnih zadevah vedno ravnali usklajeno. Lahko tudi odkrito povem, da je dogovarjanje vedno težko. Še posebej v sestavi strank, ki imajo različen zgodovinski izvor, ampak zaenkrat nam uspeva. In glede na to sem trdno prepričan, da bomo to zgodbo uspešno pripeljali do volitev in potem po volitvah mi odločali, kdo bo sodeloval z nami na poti k letu 2030.  
Med člani PS več znanih imen – od županov, predsednika državnega sveta do pevskih legend. Bo za poslanca kandidiral tudi Pahorjev svetovalec Ernest Petrič?  
V tem trenutku smo dogovorjeni z več kot 75 odstotkov kandidatov. Smo v zaključni fazi dogovora s kandidati na nekaj področjih. Za sebe lahko rečem, da sem v politiki aktivno od leta 2014. O znanih imenih ne bi preveč izgubljal besed. Imamo pa veliko mladih, neznanih imen, veliko strokovnjakov, športnikov, ki se doslej niso ukvarjali s politiko. Je pa nekaj tudi prekaljenih političnih mačkov, ki so v politiki že 30 let.   
Konkretno je nastala s preoblikovanjem iz SMC. ""To ni več moja stranka. Ne bom več častni predsednik stranke, ki je ostala brez časti,"" je ob protestnem izstopu dejal njen ustanovitelj Miro Cerar. Protestniki pa so vam ob vstopu v Janševo vlado očitali prevaro volivcev. Ali aprila 2022 nagovarjate povsem druge volivce kot 2018? Kakšen rezultat pričakujete? 
Z veseljem odgovarjam na to velikokrat postavljeno vprašanje o prevari volivcev. Na volitvah 2018 sem bil v svojem okolju izvoljen z veliko večino glasov znotraj stranke SMC. Kot nečlan sem dobil enkrat več glasov, kot je povprečje stranke in 40 odstotkov več kot drugi za mano. In jaz nisem prevaral nobenega volivca. Ker sem to, kar sem obljubljal pred volitvami, zagovarjal tudi po volitvah. To, kar sem govoril in mislil, sem tudi delal. Nikoli nisem rekel, da je ta stranka moja. Sem predsednik stranke, ki jo predstavljajo ljudje liberalnih usmeritev. Naša stranka je, odkar jo vodim, suverena stranka ... 
Kdo pa je prej upravljal z njo? 
Ne govorim za prej, za sedaj pa lahko rečem, da smo prava liberalna stranka. Verjetno smo zato trn v peti marsikomu. Nagovarjamo vse tiste, ki jim je na prvem mestu gospodarstvo, ki so za socialo vseh tistih, ki so potrebni pomoči, tiste, ki podpirajo prehod v zeleno in digitalno ter podpirajo debirokratizacijo. Zavzemamo se, da postanemo bolj učinkoviti, da vnašamo gospodarsko logiko v javni sektor. Da postanemo bolj uspešni. Nagovarjamo vse tiste, ki so za enakomerni skladen razvoj vseh regij. 
Jaz sem se namreč sam vprašal, kako bo v moji vasi, ki je med bolj razvitimi, čez deset let. Pa sem prišel do težkih vprašanj. Gre za to, da bomo enakomerno razvijali državo na vseh področjih, da bodo mladi povsod lahko dobili dobro plačano delovno mesto in da bodo lahko delali poslovno kariero ter ustvarjali družino. Do konflikta v Ukrajini sem govoril, da se meja brani z živo silo, z ljudmi, ki tam živijo in delajo. Očitno imamo spet opravka z nekimi duhovi preteklosti, ki te zadeve rešujejo na drugačen način. Ampak globoko verjamem, da bo Slovenija močna samo toliko, kolikor bo močno njeno gospodarstvo.  
Stranka, ki je bila ustanovljena leta 2014, je združila različne sloje, ljudi in ideale ter je znotraj tega doživela že različne transformacije. Ko sem se ji jaz pridružil, je ostalo neko jedro, ki je bilo liberalno in gospodarsko usmerjeno. In na tem jedru gradimo naprej.   
Prej ste govorili o uspehu ... SMC je imel leta 2014 rekordnih 36 poslancev. Leta 2018 še 10, leta 2022 pa ima vaša Konkretno le še 4. Prevzemate svoj del odgovornosti za osip? Ste vi grobar SMC? 
Najprej začnimo z letom 2018. Jaz sem pomembno prispeval, da je ta stranka prva nova stranka, ki je preživela prve naslednje volitve z osebnim rezultatom, ki sem ga prej pojasnil. Pa še eno zanimivo moramo povedati. Na te volitve smo šli z javnomnenjsko podporo, ki je bila manjša od treh odstotkov. Dosegli smo rezultat, ki je omogočal deset poslancev. Na to sem ponosen, ker sem sam prispeval k temu. Na pobudo sem sprejel izziv za prevzem vodenja stranke. Na začetku sem povedal, kaj bom naredil: da jo bom saniral in usposobil za to, da bo sposobna iti na naslednje volitve. Mi imamo potencial, ki nam omogoča, da bomo te volitve pripeljali skozi. Seveda pa so se znotraj obdobja, ko smo se odločili, da gremo naprej z vsemi, ki so pripravljeni slediti izzivom in da ne bom sledil tistemu, ki je vrgel puško v koruzo, zgodile spremembe. Eni poslanci so se odločili drugače. Z nami je ostalo trdno jedro. Jaz sem odgovoren, da je ta stranka še živa in da bo dosegla dober rezultat na naslednjih volitvah. Zato ima vse materialne in ljudske resurse. Članstvo te stranke je tisto, ki bo odločalo, kam bo šla ta stranka v prihodnje.  
Vlada, v kateri delujete, je imela eno ključno nalogo, to je reševanje zdravstvene krize. Po vaši generalni oceni, kako uspešni ste bili pri tem? 
No, naša vlada ni imela le te naloge. Od 13. marca 2020 se je seveda ukvarjala z zdravstveno krizo, ki pa je postala tudi ekonomska. To zdravstveno krizo zaključujemo. Ponosen sem na teh 10 protikoronskih ukrepov. Odzvali smo se hitro in ustrezno. To potrjujejo tudi rezultati dela te vlade – imamo najnižjo stopnjo brezposelnosti in gospodarsko rast, ki je med višjimi v Evropski uniji. Letos bomo blizu petih odstotkov rasti. Imamo bonitete države, ki so najboljše v zgodovini, to nam priznavajo tudi v tujini. Na osnovi podatkov OECD je The Economist ocenil, da smo med zmagovalci epidemije na gospodarskem področju, pred nami je bila le Danska. In to je tisto, kar nam daje danes optimizem za pogled naprej. In potrebno je povedati, da je to osnova, s katero se bomo lahko s pravim pristopom k prestrukturiranju na digitalno, zeleno in krožno še naprej uvrščali med industrijsko najbolj razvite države do leta 2030. Znotraj tega smo vseskozi bili boj s pandemijo. Sprejeli smo, kar ste v javnosti vsi pozabili, zelo tvegano odločitev v prvi fazi pandemije, da nismo zapirali gospodarstva, kot so na primer naši zahodni sosedi Italijani. Pa smo dosegli dvoje. Obdržali smo gospodarske tokove z našimi partnerji v tujini, gospodarstvo pa se je odzvalo z odgovornim odnosom in nismo imeli niti ene resne okužbe znotraj tega.  
Se je pa seveda na zdravstvenem področju začelo ustvarjati nezaupanje. Prispevali smo tudi k temu, da z neustreznim komuniciranjem niso bili določeni ukrepi dovolj uspešni. Ampak v povprečju ocene dogodkov v EU ocenjujem, da smo se z zdravstveno krizo dobro spopadli in da so rezultati dobri. 
Omenil bi še dva pomembna mejnika znotraj boja z zdravstveno krizo. To je bilo še nekaj mesecev nazaj, ko smo imeli dilemo, ali popolno zaprtje ali  poostreni ukrepi, pa smo se na osnovi raznih diskusij s stroko, kjer smo se oprli na mnenje Inštituta Jožefa Stefana, odločili za to, da – saj po njihovi napovedi ni razlike med zaprtjem in poostrenimi ukrepi – izberemo pot, ki je ekonomsko za državo absolutno precej ugodnejša. Nazadnje smo znova pretehtali mnenje zdravstvene stroke na eni strani, gibanje okužb in dogajanje znotraj osmih držav članic EU ter se odločili za sproščanje, ki nam danes omogoča, da na nek način dihamo na vseh področjih življenja dosti bolje.  
Potrebno je povedati tudi to: na začetku pandemije nismo vedeli, s čim imamo opravka, vsi smo bili prestrašeni. Danes smo vsi strokovnjaki in vsi vse vemo o virusu, vseh sevih in cepivih. Eno pa je, da moramo spoštovati ukrepe, ki jih še vedno imamo. Da bo življenje po pandemiji drugačno, kot je sedaj, in sicer v smislu varnosti in zdravja. Moramo se v ponudbi celotnega delovanja v državi na to tudi pripraviti.  
Ključne gospodarske statistike države so res vzpodbudne. Zdravstvene statistike po dveh letih po prvem izbruhu virusa pa nikakor. Poglejmo številke: več kot 6000 mrtvih, polno precepljenih manj kot 60 odstotkov. Samo pet držav je slabših od naše. Je država postavila biznis pred življenja ljudi? 
Država je vseskozi uravnavala oba pogleda in zdravstvu dala prednost. Drži, da smo po precepljenosti med slabšimi, ampak po umrlih ... primerjajte številke in boste videli, da so zadeve podobne tudi pri državah, ki so dosti bolj precepljene kot Slovenija. Ocenjujem, da smo na zdravstvenem področju kljub vsemu nad povprečjem med državami članicami. 
Kmalu po začetku zdravstvene krize ste se zapletli v afero z nabavo medicinske opreme. KPK je ugotovil, da ste kršili integriteto in presegli pristojnosti. Kot so navedli, niso bili zagotovljeni niti minimalni standardi javnega naročanja. Vi pravite, da spite mirno, da bi še enkrat ravnali enako in da ste od šefa blagovnih rezerv Antona Zakrajška zgolj zahtevali, da izpolni pogodbo, ki jo je sam podpisal. Ampak pogodba tedaj sploh še ni bila podpisana, samo naročilnica za osem milijonov evrov. Pogodba se je sestavila kasneje in datirala za nazaj. Kdo ne govori resnice? 
Za mene je ta zadeva zaključena. Kar sem imel povedati, sem povedal. Moram pa odgovoriti na teze, ki ste jih postavili in ne držijo. Če je nekdo podpisal pogodbo za nazaj, ga morate vprašati po zdravju. Po mojih informacijah je bila tedaj, ko sem zahteval od direktorja Zakrajška realizacijo pogodbe, ta podpisana. Zato morate imeti dokaze, ne pa, da trdite na tak način ... 
Gospod Gale trdi, da je bila podpisana samo naročilnica, ne pogodba ... 
Govorim o pogovoru z direktorjem zavoda. Govorite, da sem se zapletel. Po sklepu vlade sem bil določen, da kot gospodarski minister poskrbim za nabavo zaščitne opreme. Vi govorite o aferi, ki si jo je nekdo izmislil. Mi smo zagotovili, da so bila skladišča napolnjena po sprejetih pravilih. Inštitucija, ki jo navajate in se deklarira kot neodvisna, je potrebovala dve leti, da je ugotovila, da nisem kršil zakonodaje, da sem kršil integriteto. Jaz pa sem se z mojimi sodelavci takrat moral odločiti v eni sekundi. Poglejte, kdo je sedaj tukaj verodostojen? Tukaj ni kaj dodati. Ko nekdo govori o kršenju integritete, to pove več o njemu. Ne bi komentiral aktivnosti takšnega lika, ki se skriva za neodvisnostjo inštitucije.  
Ampak, gospod minister, ni samo KPK. Računsko sodišče je v isti zadevi ugotovilo naslednje ... Ugotovitve imamo tukaj na 250 straneh o poslih in nabavah ... 
Poglejte, na tistih 250 straneh nimate niti ene omembe ministra. 
Ne, je pa vaše ministrstvo omenjeno in vemo, kdo je minister tega ministrstva ... 
In kaj piše notri? 
Ena ključnih ugotovitev je, da vlada, vaše ministrstvo, ministrstvo za zdravje, Mors in seveda tudi Zavod blagovnih rezerv pri nabavah niste bili učinkoviti in ventilatorji ob dobavi niso bili primerni za uporabo pri zdravljenju bolnikov s covidom-19. To so citati iz poročila ... 
Poglejte, to niso citati, to so trditve, ki ne držijo. Za vso slovensko javnost še enkrat povem, da smo kupili samo toliko ventilatorjev, kot jih je naročilo zdravstvo od štirih podjetij, ki so lahko dobavila. Niti enega več nismo mogli kupiti. Tukaj notri so konstrukti, ki ne držijo. Niti ene trditve nimate v stavkih podkrepljene o tem, kar ste zdaj rekli. Ne piše, da smo bili neučinkoviti na tak način. To, kar je bilo potrebno nabaviti, smo nabavili. Ne drži, kar ste trdili ... 
Oprostite, ne trdim jaz, ampak citiram. 
Ne citirate, ker nimate v rokah tega ... 
Kako ne?  
Imate prazen papir ... Morate prebrati, kar piše.  
Bom prebral: ""Kljub upoštevanju izrednih okoliščin računsko sodišče meni, da vlada, ministrstvo za zdravje, ministrstvo za gospodarstvo, Mors in zavod, vsak v okviru svojih pristojnosti, pri nabavah zaščitne medicinske opreme niso bili učinkoviti ...""
Zato pa smo nabavili toliko ventilatorjev, kolikor jih je bilo potrebno nabaviti. Vse do zadnjega. Zato smo pravočasno zagotovili vse maske. Tako da še enkrat, ta dva lika, ki vodita navidezno neodvisni inštituciji, se za to navidezno neodvisnostjo ne moreta skrivati in me blatiti že dve leti. Še enkrat vam povem, da kot minister nisem omenjen. Govorite o sistemu več zgodb, seveda pa to pripisujete meni osebno. Jaz sem ravnal učinkovito, ustrezno in skladno z zakonom.  
V isti zadevi ste se junija znašli celo v policijski preiskavi, osumljeni za kaznivo dejanje oškodovanja javnih sredstev. Zakaj v podobnem primeru denimo hrvaški minister takoj izgubi položaj, vi pa še vedno vztrajate? 
Vztrajam zato, ker mi ni nihče ničesar dokazal. Izmišljenih afer v kombinaciji med posamezniki znotraj sistema, ki bi morali skrbeti za to, da so v Sloveniji vse zadeve v redu, ne morem jemati za sebe. Nič mi ni bilo dokazano, še posebej v primeru, ko se je ta predstava delala v sodelovanju z eno od medijskih hiš, kjer ste nekateri vedeli prej, kaj se bo zgodilo kot pa jaz ... 
Gospod minister, to ne bo držalo. Najprej, novinarska naloga je, da stvari raziskujemo, ob tem pa so tudi spletni portali blizu vladi o tem poročali že dan pred preiskavo ... 
Jaz pričakujem, da boste tudi objavili izsledke, ki bodo prišli na dan, ko bodo, če bodo. 
Z veseljem in vedno in v vsakem primeru. Govorite o dveh likih, ki se skrivata za navidezno neodvisnostjo. Zdi se, da imate malce težav s inštitucijami, ki so za to poklicane ... 
Poglejte, jaz nimam nobenih težav z nobeno inštitucijo. Imam pa težave z ljudmi, ki zlorabljajo inštitucije za politične cilje. Če bi imeli kaj pokazati, bi to že tudi naredili. Ne more pa se na insinuacijah graditi obtožb. 60 let sem delal korektno in moja načela so taka, da delam na temelju tega, kar sem dobil od staršev. Da lahko trošim, če sem prej ustvaril in da moram ravnati po zakonu, kar tudi počnem. Ne morem na osnovi tega, ker sem se odločil, da naša stranka sodeluje v neki drugi vladi, biti predmet pogroma. Če sem v pravih vladah, je v redu vse, kar počnem, če pa sem šel v napačno vlado, so pa vsa dejanja predmet politizacije.  
Dve leti sta minili od te zgodbe in inštitucija, ki ima toliko resursov, se sedaj odloči problematizirati ta dogajanja. Tu se je potrebno vprašati, kdo je neodvisen in zakaj.  
Če se vrnemo k hrvaškemu primeru: takrat je bil vaš kolega deležen zgolj suma in je odstopil, vi niste, tu je ta razlika ... 
Ni nobene razlike v tem, ali bom jaz odstopil. Nihče mi ni ničesar dokazal. Če so si nekateri izmislili sum, da bi moral nekdo na osnovi vsakega suma odstopiti, je to nesprejemljivo. 
Ampak to so policijski postopki. Tu ni več zadosti, da si nekdo izmisli sum ... 
Lahko bi že kaj pokazali. Z veseljem bom potegnil posledice ukrepov, če mi bo kdo kar koli dokazal.  
Eden od segmentov, ki so najbolj nastradali v krizi, so gostinci. Številni so propadli, saj devetmesečnega vladnega zaprtja niso mogli preživeti ... 
To ne drži. 
No, to je dejstvo. 
Da so številni propadli, ne drži. Ne morete zavajati ... 
Več takšnih poznam, ki so propadli. 
Številni pomeni pet in več, ne poznate jih, ker niso.  
Sem samo navaden državljan in jih poznam več. Ampak vseeno, denarne pomoči so bili deležni vsi, ki so imeli vsaj 20-odstotni upad prometa. A tisti, ki so želeli životariti, so vseeno skušali delati na različne načine, na primer z dostavo. In zdaj, če so zaslužili več, morajo vračati pomoč za izplačane plače. Očitno se je nekaterim bolj splačalo biti zaprt kot delati ... 
Me veseli, da ste mi postavili to vprašanje. Vseh deset protikoronskih paketov je težkih šest milijard evrov. Doslej so bile izkoriščene 4,4 milijarde evrov. Od tega sta šli 2,3 milijardi v gospodarstvo, milijarda v gostinstvo in turizem. Turizem je bila najbolj prizadeta panoga še pred covidno krizo, vendar smo ji tudi najbolj pomagali. Znotraj te milijarde imamo tudi turistične bone, kjer smo se odločali med dvema možnostma, in sicer da damo turističnemu gospodarstvu denar za to, da ne dela ali to isto vsoto razdelimo vsem državljanom, da ga potrošijo v turizmu in se mora gospodarstvo potruditi za to, da do tega denarja pride. Mislim, da smo naredili prav in dosegli dvoje, in sicer da je turistično gospodarstvo preživelo in da imamo kolateralno korist, da smo Slovenke in Slovenci spoznali, da se da dopust preživeti tudi v Sloveniji.  
To, kar trdite, moram še enkrat ovreči. Dejstvo je, da je turistična panoga bila najbolj prizadeta, ampak je tudi dejstvo, da smo ji najbolj pomagali. In nihče ne more zavajati, da je turizem ostal sam. Prav tako ne more nihče govoriti, da je veliko subjektov v tej branži propadlo. Je pa še eno dejstvo, da je pred nami eno težko obdobje. Turizem bo v postcovidnem obdobju drugačen. Potrebno bo upoštevati zdravstveni in varnostni vidik. Imamo pa to srečo, da imamo v okolici Slovenije, kar se tiče trga, vse, kar potrebujemo. Imamo področje, ki je veliko. V krogu Milana, Dunaja, Budimpešte in Beograda je trg, po katerem lahko pridemo do Slovenije v štirih urah. Mi bomo svojo transformacijo turizma v smeri aktivne zelene destinacije za petzvezdična doživetja morali razvijati z našo ponudbo v smeri, da bomo še naprej aktualni. Na področju ponovnega oživljanja letalskih destinacij pa bomo imeli težave. Obnova turizma bo trajala vsaj nekaj let. Sem optimističen in verjamem, da bo ta zgodba šla pozitivno naprej.  
"
https://www.24ur.com/novice/slovenija/slovenija-je-enotna-in-zdruzena-z-zavezniki-v-eu-in-nato-v-obsodbi-ruske-agresije.html,'Slovenija je enotna in združena z zavezniki v EU in Nato v obsodbi ruske agresije',"Po seji Sveta za nacionalno varnost, ki jo je sklical premier Janez Janša, so sporočili, da je ""v nacionalnem varnostnem interesu Slovenije je, da se Ukrajina ohrani pred agresijo, da se ogrožanje vzhodnega bloka EU in NATO zmanjša ter da posledično ne pride niti do nove hladne vojne niti do zaostrovanja sankcij zoper Rusko federacijo"". Poudarili so, da je Slovenija ""enotna in združena z zavezniki v EU in Nato v obsodbi agresije ruske vojske na Ukrajino ter v naporih, da se Ukrajini zagotovi vsa potrebna pomoč"".","Svet za nacionalno varnost (SNAV) je obravnaval različne nacionalne varnostne vidike Ruske agresije na Ukrajino, so sporočili po seji, ki jo je sklical premier Janez Janša. Člani SNAV ter vabljeni na sejo so se seznanili z aktualnimi razmerami na bojiščih v Ukrajini in z mednarodnimi odzivi na agresijo.
Obravnavali so gospodarske in finančne posledice agresije ter gospodarskih sankcij zoper Rusko federacijo. Pristojne službe so poročale o pripravah na namestitev beguncev ter različnih ukrepih pomoči Ukrajini. ""Slovenija kot članica EU in zveze Nato usklajuje svoje ukrepe z zavezniki. V nacionalnem varnostnem interesu Slovenije je, da se Ukrajina ohrani pred agresijo, da se ogrožanje vzhodnega bloka EU in NATO zmanjša ter da posledično ne pride niti do nove hladne vojne niti do zaostrovanja sankcij zoper Rusko federacijo,"" so zapisali.
""Slovenija je enotna in združena z zavezniki v EU in Nato v obsodbi agresije ruske vojske na Ukrajino ter v naporih, da se Ukrajini zagotovi vsa potrebna pomoč,"" so dodali.
Da je Slovenija glede tega enotna, sta po seji med drugim potrdila in kot pomembno izpostavila tudi predsednik republike Borut Pahor ter predsednik LMŠ Marjan Šarec, ki je bil na sejo vabljen kot predsednik največje opozicijske stranke v DZ.
""To, da je slovenska politika enotna, je v taki situaciji zelo pomembno, da smo skupaj z zavezniki, kjer se posvetujemo in usklajujemo, prav tako,"" je dejal Pahor.
Razloge, ki jih za agresijo navaja Rusija, je označil za neutemeljene, to pa da ustvarja moralno prednost Ukrajine v svetovni javnosti. Je pa dodal, da ob vojaški pomoči Ukrajini ne gre prezreti možnih poti za diplomatsko končanje sovražnosti.
Šarec je dejal, da so danes med drugim slišali analizo dogajanja. ""Predvsem pa smo ugotovili, da tukaj Slovenija stoji enotno, ne glede na naše politične barve,"" je dejal in dodal, da gre za ""dejanje agresije, ki nima opravičila"". Glede delovanja Slovenije je tudi on izpostavil pomen usklajenosti z EU in Natom.
Poleg njiju je sicer premier na sejo povabil še predsednika državnega zbora Igorja Zorčiča in predsednika državnega sveta Alojza Kovšco, obenem pa še direktorja Slovenske obveščevalno-varnostne agencije (Sova) Janeza Stuška, direktorja Obveščevalno-varnostne službe ministrstva za obrambo Jaroša Britovška, direktorja urada vlade za informacijsko varnost Uroša Sveteta in načelnika generalštaba Slovenske vojske generalmajorja Roberta Glavaša.
Gospodarski minister Zdravko Počivalšek je na seji predstavil tudi stanje gospodarskih odnosov med Slovenijo in Rusijo ter Ukrajino. Kot je dejal, je v prihodnje, odvisno od razvoja dogodkov, treba računati na to, da bo obseg trgovinske menjave z Rusijo ogrožen. ""Želimo si vsi, da se bo ta vojna čim prej končala in da bomo gospodarstveniki imeli možnost delati naprej, v nasprotnem primeru pa bo potrebno najti alternativo tem trgom,"" je dejal.
Predsednica opozicijske SD Tanja Fajon je bila medtem kritična do premierja, ker ni poleg Snava sklical celotnega političnega vrha in predstavnikov vseh parlamentarnih strank, k čemur je pozvala sredi tedna. V izjavi za novinarje ob robu konference SD je poudarila, da se ji zdi to sodelovanje pri reševanju te krize ključno.
Glede pričakovanj od seje Snava je povedala, da si želi predvsem, da se Slovenija znotraj EU aktivno angažira v vseh prizadevanjih za vzpostavitev miru, za vrnitev vseh akterjev za pogajalsko mizo in za pogovore po diplomatski poti.
""EU je že sprejela zelo močen sveženj gospodarskih, finančnih sankcij. Pozdravljam, da so sprejete. Vendar pa je tudi vsakršna izolacija ruskega režima lahko tvegana, če ni dogovorov po diplomatski poti,"" je poudarila Fajonova.
Janša je nato sporočil, da se na podlagi poslovnika Snava, ki je enak ali podoben že desetletja, na sejo vabi predstavnika največje opozicijske stranke. ""Če pa se predsednik republike Borut Pahor odloči, da je potrebno sklicati neformalni posvet vseh parlamentarnih strank, bo vlada seveda zanj zagotovila vse potrebne informacije in logistiko,"" je sporočil.
Poobjavil je tudi tvit estonske premierke Kaje Kallas, ki je sporočila, da je Estonija vsem ruskim letalskim družbam prepovedala letenje v svojem zračnem prostoru. Janša je ob tem zapisal, da bo Slovenija storila enako.
Slovenska vlada je sicer na petkovi izredni seji o aktualnih razmerah glede ruske vojaške agresije v Ukrajini sprejela odločitev o omejitvah v slovenskem zračnem prostoru. Z njimi bo vojaškim letalom zavezniških držav omogočena poenostavljena uporaba zračnega prostora za prelete v primerih razmeščanja enot na vzhodnem krilu Nata, so sporočili po seji vlade.
Kot so dodali, bo ob tem zagotovljena ustrezna koordinacija s civilno kontrolo zračnega prometa, omejitve pa ne bodo vplivale na izvajanje rednega letalskega prometa.
Razpravljala in sprejela je tudi nekatere dodatne ukrepe kriznega odzivanja ter sprejela sklep o pomoči Ukrajini v vojaški opremi, so še sporočili.
"
https://www.24ur.com/popin/film_tv/od-jackie-kennedy-do-michelle-obama-igralke-ki-so-stopile-v-cevlje-prvih-dam.html,"Od Jackie Kennedy do Michelle Obama: igralke, ki so stopile v čevlje prvih dam ","Ameriška igralka Viola Davis je zadnja hollywoodska zvezdnica, ki se je pridružila skupini igralk, ki so na velikem ali malem zaslonu prejele priložnost stopiti v čevlje ameriških prvih dam. V prihajajoči seriji Prva dama bo tako zaigrala ob boku Michelle Pfeiffer, ki bo zaigrala Betty Ford, in Gillian Anderson, ki bo uprizorila Eleanor Roosevelt. Katere igralke še so se v preteklosti soočile s tem prav posebnim izzivom?","Vloga prve dame ima v ameriški politiki prav poseben pomen. V zgodovini Združenih držav Amerike je ta naslov skupaj nosilo kar 54 žensk, med katerimi je bilo 43 uradnih in 11 takih, ki jim je bila ta vloga dodeljena zaradi samskega stana ali ovdovelosti predsednika na položaju ali pa ker predsednikova žena ni bila zmožna opravljati svojih nalog. Določene prve dame so v zgodovini zaradi svojega dela, odnosa in drugih dejavnikov pustile tako velik pečat, da so si prislužile umetniško upodobitev. In katere igralke so poskrbele, da so bile prve dame ovekovečene v svetu filma in televizije?
Večna Jackie Kennedy
Soproga Johna F. Kennedyja je zaradi svojega sloga hitro postala modna ikona in navdih ženskam po vsem svetu. Njen slog, ki še danes velja za enega najboljših med prvimi damami, pa ni bil vse, kar je Jackie Kennedy lahko ponudila. Čeprav je politika ni zanimala, je zaradi svoje razgledanosti in znanja tujih jezikov soprogu pomagala tako med kampanjo kot med mandatom. Atentat na Kennedyjeva in njena okrvavljena oprava sta se za vedno zapisala v zgodovino in dobila več filmskih upodobitev.  
V modne čevlje Jackie Kennedy so med drugim odmevneje stopile Natalie Portman, ki je za upodobitev prve dame prejela celo oskarja, Katie Holmes v miniseriji The Kennedys, Jodi Balfour v seriji Krona, Ginnifer Goodwin v filmu Killing Kennedy in Minka Kelly v filmu Batler. Kennedyjevo je skupno uprizorilo že več kot deset igralk, kar potrjuje, da sodi soproga 35. predsednika v krog najbolj priljubljenih prvih dam.
Eleanor Roosevelt, prva dama z najdaljšim mandatom
Ker je 32. ameriški predsednik Franklin Delano Roosevelt kot predsednik državo vodil kar 12 let, se je tudi Eleanor Roosevelt v zgodovino zapisala kot prva dama z najdaljšim mandatom. To in dejstvo, da se je zavzemala za pravice žensk in temnopoltih, sta filmske ustvarjalce prepričala, da si zasluži upodobitev na velikih in malih zaslonih.
V filmski različici priljubljenega muzikala Annie je Rooseveltovo upodobila igralka Lois de Banzie, v prihajajoči seriji Prva dama pa bo v njene čevlje stopila Gillian Anderson, ki je nazadnje navdušila z upodobitvijo Margaret Thatcher v seriji Krona.  
Veliko pohval je s svojo upodobitvijo prve dame prejela tudi igralka Sally Field, ki je za svojo interpretacijo Lincolnove soproge Mary Todd Lincoln v filmu Lincoln prejela celo noninacijo za oskarja. Soproga “poštenega Aba” je morala tekom svojega mandata navigirati med naprednimi in zahodnjaškimi idejami soproga ter tradicionalnimi in bolj konzervantnimi stališči svoje družine. Razmerje para, ki ga je zaznamovalo Maryjino zdravje in domnevna bipolarna motnja, je Fieldsova v filmu z veliko improvizacije skušala zajeti skupaj z oskarjem nagrajenim Danielom Day-Lewisom.
Med prve dame, ki niso živele v senci svojih predsedniških soprogov, številni štejejo tudi Betty Ford, soprogo Geralda Forda, ki se bo s pomočjo igralke Michelle Pfeiffer prav tako pojavila v seriji Prva dama. Fordova je s priznanjem težav z odvisnostjo od zasvajajočih substanc opozorila na širšo problematiko. Zaradi boja proti stigmi je njeno ime postalo sinonim za boj proti zasvojenosti. Njeno idejo je kasneje nadaljevala Nancy Reagan, soproga Ronalda Reagana. V filmu Batler je njeno življenje uprizorila Jane Fonda. ""Skušala sem jo igrati tako, kakršna je bila: vplivna, zvesta in močna prva dama,"" je v nekem intervjuju dejala igralka.
Umetniške upodobitve so dobile tudi prve dame, ki so pomemben naziv nosile pred kratkim. V seriji American Crime Story: Impeachment, ki obuja dogodke afere Clinton – Lewinsky, je Clintonovo ženo in kasnejšo predsedniško kandidatko Hillary Clinton zaigrala Edie Falco. Lauro Bush ter ""njen glas, mirnost in frizuro,"" je v filmu W skušala prikazati igralka Elizabeth Banks, kot zadnja pa se je skupini igralk, ki so imele na velikem ali malem zaslonu priložnost stopiti v čevlje ameriških prvih dam, pridružila igralka Viola Davis.  
""Michele je bila 'nekdo' v trenutku, ko je prijokala na svet""
Davisova, ki velja za eno izmed najboljših ameriških igralk, je vlogo prve dame sprejela z veliko strahospoštovanja. Na novinarski konferenci je pojasnila, da ni hotela s svojo upodobitvijo nikogar užaliti, ter poudarila, da je bila Michelle Obama že od nekdaj pomembna in da to ni postala šele takrat, ko je njen soprog postal predsednik. 
""Pri njej nisi nikoli dobil občutka, da je drugorazredna ali pa da stoji v moževi senci. Michele je bila 'nekdo' v trenutku, ko je prijokala na ta svet,"" je povedala o prvi temnopolti prvi dami, ki je tudi po koncu moževega mandata ostala aktivna na področju družbenopolitičnih problemov. Zaradi svoje popularnosti med ljudmi so številni celo razmišljali, da bi lahko kandidirala za predsednico države.
Prve dame prisotne tudi v skečih
Nekatere prve dame so poleg klasičnih filmskih ustvarjalcev navdahnile tudi ustvarjalce komičnega šova Saturday Night Live, v katerem so v skečih velikokrat nastopile kot osrednji liki. Med mandatom Donalda Trumpa je tako Melania Trump, ki sicer še ni dobila filmske upodobitve, večkrat pritegnila pozornost komikov. 
Željo, da bi Trumpovo nekega dne zaigrala v filmu, je sicer nedavno izrazila igralka Jennifer Coolidge. ""Kje podpišem?"" se je pošalila in dodala, da meni, da Melania nad tem ne bi bila navdušena: ""Prepričana sem, da bi bila Melania užaljena.""  Le kdo in na kakšen način bo upodobil trenutno prvo damo, dr. Jill Biden?
"
https://www.24ur.com/novice/slovenija/mineva-30-let-od-izbrisa-25671-ljudi.html,Mineva 30 let od izbrisa 25.671 ljudi,"Mineva 30 let, odkar je Slovenija izbrisala 25.671 ljudi iz registra stalnega prebivalstva. V petek se je izbrisanim javno opravičil predsednik republike Borut Pahor. Predsednik Civilne iniciative izbrisanih aktivistov Irfan Beširović pa opozarja, da vse krivice še niso odpravljene in da v državi še živijo izbrisani brez urejenega statusa.","
Država je 26. februarja 1992 iz registra stalnega prebivalstva izbrisala več kot 25.000 ljudi, pripadnikov preostalih takratnih jugoslovanskih republik, ki so živeli v Sloveniji in si niso pravočasno uredili državljanstva, ter jih prenesla v t. i. pasivno evidenco. S tem so izgubili praktično vse pravice.
Izbrisani so nato dolga leta dokazovali, da je bil izbris nezakonit, a jim politika ni prisluhnila. To je šele leta 1999 in 2003 ugotovilo ustavno sodišče, ki je s tem postavilo tudi temelje za zakonsko urejanje tega vprašanja.
Poleg odškodninske odgovornosti države, ki jo je po neuspešnih tožbah na slovenskih sodiščih potrdilo šele Evropsko sodišče za človekove pravice, so si ves čas prizadevali tudi, da bi se jim država uradno opravičila za izbris. V petek pa so izbrisani le dobili uradno opravičilo države, ki ga je izrekel predsednik republike Pahor. V Amnesty International Slovenija opravičilo vidijo kot ""pomembno moralno zadoščenje"" za izbrisane, predsednik Civilne iniciative izbrisanih aktivistov Beširović pa je sporočil, da ga dojema kot moralno zmago.
Beširović pa je kljub temu opozoril, da vse krivice še niso odpravljene, in da v Sloveniji še živijo izbrisani brez urejenega statusa. Civilna iniciativa izbrisanih aktivistov, Amnesty International Slovenije in Mirovni inštitut ob 30. obletnici izbrisa državo pozivajo, naj zagotovi možnost, da si ti ljudje, ki že desetletja bivajo v Sloveniji, uredijo dovoljenje za stalno prebivanje in da bo v postopkih spoštovan njihov posebni položaj ter varovano njihovo dostojanstvo.
30. obletnice izbrisa so se v petek spomnili tudi v galeriji Kresija v Ljubljani, kjer so odprli razstavo z naslovom 30 let s(r)amote. Na ogled bo do konca marca.
"
https://www.24ur.com/novice/slovenija/vladni-ukrepi-med-epidemijo-ta-vlada-je-dokazano-odgovorna-za-vse-zgresene-ukrepe-in-presezne-smrti.html,Vladni ukrepi med epidemijo: 'Ta vlada je dokazano odgovorna za vse zgrešene ukrepe in presežne smrti',"Parlamentarna preiskovalna komisija, ki na zahtevo opozicije preiskuje z epidemijo covida-19 povezane vladne ukrepe, je sprejela vmesno poročilo. Kot naznanitev sumov več kaznivih dejanj ga bodo predali preiskovalnim organom in vlado pozvali k takojšnjemu odstopu, je povedal predsednik komisije Robert Pavšič iz LMŠ.","Vmesno poročilo preiskovalne komisije DZ obsega okrog sto strani. Glavne ugotovitve pa so po besedah Pavšiča tiste, ""ki jih ljudstvo spremlja in pozna že od samega pojava in začetka epidemije"".
""Ta vlada je dokazano odgovorna za vse zgrešene ukrepe, za presežne smrti, za finančno neustrezne ukrepe in za neposredno vmešavanje v stroko,"" je na današnji novinarski konferenci dejal Pavšič. Pri tem je po njegovih besedah izpostavljena politična odgovornost štirinajste slovenske vlade kot kolektivnega organa. Posebna odgovornost je pripisana predsedniku vlade Janezu Janši, ""ki je samovoljno večkrat mimo utemeljenih in že sprejetih pravil obravnavanja epidemije spreminjal sistem, ga prilagajal samemu sebi samo zaradi tega, da je sledil nekaterim drugim agendam,"" je naštel Pavšič. A dodal, da se bodo z omenjenimi agendami ukvarjale druge institucije, vmesno poročilo bodo namreč predali preiskovalnim organom kot naznanitev sumov več kaznivih dejanj.
Pavšič je kot enega od teh drugih interesov navedel nabavo hitrih testov, pa nenabavo cepiva takrat, ko je bilo najbolj potrebno, ""in ne pozabite, mi smo imeli leta 2020 na dan za avtobus umrlih ljudi,"" je dejal in dodal, da teh presežni smrti ne smemo nikoli pozabiti.
Pavšič je dejal, da se je vlada Janeza Janše pri sprejemanju protikovidnih ukrepov pogosto sklicevala na stroko, stroka pa je na številnih zaslišanjih preiskovalne komisije DZ potrdila, da ni bila slišana, nazadnje tudi nekdanji minister za zdravje Tomaž Gantar, nekdanja vodja strokovne skupine za covid-19 Bojana Beović, nekdanji član strokovne skupine Mario Fafangel in član strokovne skupine Miroslav Petrovec. ""Stroko, ki jo je vlada sama imenovala, je tudi zanemarjala in večkrat niso bili slišani,"" je dejal.
Pavšič upa, da bo obravnava poročila umestila na naslednjo redno sejo DZ. Državnemu zboru bodo predlagali osem sklepov, ""predvsem zaradi tega, da se takšna zgodba in takšno ravnanje s takšnimi katastrofalnimi posledicami ne bi nikoli več ponovilo"", je dejal. Poleg nepravilnosti glede obvladovanja epidemije bodo v sklepih predlagali tudi zaščito t. i. žvižgačev in opolnomočenje medijev, da realno, kredibilno in neodvisno spremljajo vse, kar se dogaja na področju politike, gospodarstva in vpliva na vsakodnevno dogajanje tudi v izrednih razmerah.
Na koncu bo o tem odločala politika, ki to vmesno poročilo vidi diametralno nasprotno, da ""je bilo vse perfektno izvedeno in vse dobro"", je hkrati opozoril Pavšič. Dodal je, da takšno mnenje odraža tudi zaenkrat zgolj napovedano ločeno mnenje. Kdo ga bo vložil, Pavšič danes ni razkril.
Eden od sklepov vmesnega poročila je tudi, da komisija Janševo vlado poziva k takojšnjemu odstopu, čeprav glede na rok državnozborskih volitev njihovega vodenja države ne bi skrajšal. ""Lahko pa vsaj neka simbolna gesta pride z druge strani in s tem tudi priznanje, da pa vse le ni bilo tako rožnato, kot nam slikajo v zadnjih nekaj mesecih,"" je dejal.
Delo bodo v preiskovalni komisiji po Pavšičevih besedah opravljali naprej, zaslišali bodo še nekaj prič, a jim dela zaradi obsežnosti in časovne omejenosti ne bo uspelo dokončati do konca mandata. Upa pa, da bo z delom preiskovalne komisije nadaljeval naslednji sklic državnega zbora.
"
https://www.24ur.com/novice/slovenija/preiskovalna-komisija-o.html,Vojko Urbas pred parlamentarno komisijo zanikal načrtno oviranje kriminalističnih preiskav,"Direktor uprave kriminalistične policije Vojko Urbas je pred preiskovalno komisijo, ki preiskuje sume političnega vmešavanja v delo policije, kategorično zanikal, da bi na policiji prihajalo do kadrovskih zamenjav z namenom zavlačevanja predkazenske preiskave nabav zaščitne opreme, v katero je vpleten tudi gospodarski minister.","Pred preiskovalno komisijo je danes pričal direktor uprave kriminalistične policije Vojko Urbas. Poudaril je, da tvitanje ministra za notranje zadeve Aleša Hojsa ne vpliva na njegovo delo, prav tako je zanikal, da bi se kdo vpletal v delo Nacionalnega preiskovalnega urada (NPU), ki je notranja enota kriminalistične policije in naročal, kaj naj NPU preiskuje. Takšnega primera na NPU po Urbasovih besedah še ni bilo.
""Bližje kot so parlamentarne volitve, bolj se potrjujejo domneve večkrat izražene s strani preiskovalne komisije, da je podrejanje slovenske Policije volji slovenske politike, tudi zato da se nekatere ključne kriminalistične preiskave nekoliko zavlečejo. Seveda je direktor Uprave kriminalistične policije Vojko Urbas danes zanikal, da bi šlo za morebitne načrtno oviranje ali za politične pritiske, kar smo tudi pričakovali. Do volitev epilogov v teh zadevah ne pričakujemo,"" je v izjavi za javnost povedal predsednik preiskovalne komisije Rudi Medved.  Kot je izpostavil, ""je dejstvo, da preiskava sumljivih nabav zaščitne medicinske opreme, v kateri preiskujejo tudi ministra za gospodarstvo Zdravka Počivalška, traja že več kot leto in pol in da bodo šele zdaj menda zaslišali neko ključno pričo."" ""Eden izmed poglavitnih ciljev te oblasti, ko je prevzela vlado, je bil upočasniti, zavirati vse preiskave, v katero so kakorkoli vključeni ljudje iz te vlade ali pa iz stranke SDS,"" trdi Medved. 
Urbas je kategorično zanikal, da bi na policiji prihajalo do kadrovskih zamenjav z namenom, da bi tik pred volitvami upočasnili preiskavo, v kateri je tudi minister za gospodarstvo. Po njegovih besedah je omenjeno zaključno poročilo v zaključni fazi. Izrazil je tudi prepričanje, da bo preiskava končana v doglednem času. ""Zadeva je v reševanju. Potrebnih je še nekaj preiskovalnih aktivnosti in ko bodo vse izpolnjene, bo pomočnik, ki je zadolžen za operativo, pregledal poročilo in ga dal direktorici Nacionalnega preiskovalnega urada v podpis,"" je pred člani preiskovalne komisije navedel Urbas.
 
Medveda je zanimalo tudi, ali so na policiji že raziskali in našli krivca za uhajanje informacij v povezavi z načrtovano hišno preiskave pri gospodarskem ministru Počivalšku v omenjeni zadevi. Ob tem je dodal, da se je takšen sum pojavil tudi pri davčnemu svetovalcu Roku Snežiču. ""Te zadeve vam uhajajo kot pri cedilu,"" je navrgel Medved, ki ga je zanimalo tudi, kdo znotraj policije bi lahko imel motiv diskreditirati preiskavo, če ta zadeva politika vladajoče strukture oz. osebo, ki je blizu vladni garnituri. Urbasu ni znano, kdo je te informacije plasiral v javnost, se pa je strinjal, da je čas, da se to ustavi. Poudaril je tudi, da je tovrstnih primerov uhajanj informacij preveč. ""Imeli smo indice, da so ljudje ob šestih zjutraj sedeli doma na kavču in oblečeni čakali na hišne preiskave,"" je povedal.
Glede za nekatere sporne zaposlitve v preteklosti odpuščenega kriminalista Škelzena Bajramija pa je Urbas pojasnil, da je sam napisal predlog za njegovo ponovno zaposlitev na policiji. Za to se je med drugim odločil na podlagi bogatih Bajramijevih referenc kot tudi dejstva, da je bil Bajrami oproščen krivde za očitano mu spolno in drugo šikaniranje, je navedel.
Del današnje seje preiskovalne komisije je bil zaprt za javnost. Končno poročilo bodo, kot zatrjuje Medved,  v komisiji kljub zavlačevanju preiskovanih, pripravili še pred volitvami. 
Parlamentarna preiskovalna komisija, ki preiskuje politično vmešavanje v delo Policije, je v ponedeljek sprejela sklepe, da so izpolnjeni pogoji za naznanilo suma storitve kaznivega dejanja zoper notranjega ministra Aleša Hojsa, državnega sekretarja v kabinetu predsednika vlade Žana Mahniča in predsednika vlade Janeza Janšo. Kot je danes poudaril Medved, bo šele tožilstvo presodilo, ali je zadeva vredna kazenske ovadbe: ""Ne dvomim, da bo tožilstvo prepoznalo, da je to vredno ovadbe,"" je prepričan.
 Spomnimo
Ovadbo zoper omenjene bodo podali zaradi žaljivih obdolžitev na račun parlamentarne preiskovalne komisije, njenih članov in strokovnih sodelavcev, ki škodujejo časti in dobremu imenu preiskovalne komisije kot državnega organa, je v ponedeljek pojasnil predsednik parlamentarne komisije Rudi Medved (LMŠ).
V. d. generalnega direktorja Policije Anton Travner je 6. maja 2020 po hitrem postopku razrešil direktorja Nacionalnega preiskovalnega urada Darka Muženiča, na njegovo mesto pa imenoval Igorja Lambergerja. Ta je računal, da bo kasneje izbran tudi na javnem razpisu za to direktorsko mesto, a je padel v nemilost politikov, ker mu ni uspelo preprečiti hišnih preiskav pri gospodarskem ministru Zdravku Počivalšku zaradi afere glede spornega nakupa zaščitne opreme oziroma ventilatorjev.
Konec julija 2020 pa je v. d. Andrej Jurič, ki je zamenjal Travnerja, za vršilca dolžnosti NPU imenoval Uroša Lepošo. Že oktobra pa se je Lepoša odločil, da bo odstopil. Slab teden kasneje je vodenje Nacionalnega preiskovalnega urada prevzela Petra Grah Lazar. 
Grahovo zaradi politične podpore že od vsega začetka spremljajo privilegiji. Najprej se je osebno sestala s predsednikom vlade Janezom Janšo, ki je prav tako na seznamu vabljenih in ji je obljubil ta direktorski položaj. Nato jo je moral na sestanek povabiti prvi mož Policije Andrej Jurič, ne da bi se Grahova sploh formalno prijavila za to delovno mesto ali poslala kakšen dopis. 
Na to delovno mesto se je prijavil tudi Boštjan Lindav, nekdanji prvi mož Uprave kriminalistične policije, ki ga je nova oblast oziroma novi, zdaj že nekdanji generalni direktor Anton Travner čez noč odstavil, a na razpisu za direktorja NPU ni bil uspešen.
"
https://www.24ur.com/novice/tujina/trump-o-sarmantnem-putinu-ki-ljubi-svojo-domovino.html,"Trump hvali 'genialno' potezo 'šarmantnega' Putina, ki ljubi svojo domovino","Ob takem javnem hvalospevu, ki mu ga je namenil nekdanji ameriški predsednik, bi celo mogočni ruski voditelj Vladimir Putin lahko sramežljivo zardel do ušes. Medtem ko se obsodbe Putinovega ravnanja glede Ukrajine vrstijo z vsega sveta in je prvi mož ZDA Joe Biden zaradi tega takoj uvedel tudi sankcije, njegov predhodnik vidi stvari popolnoma drugače. Donald Trump je priznanje Donecka in Luganska označil kot genialno, Putina pa za mirovnika, pametnega moža, ki je sicer velik zalogaj, ampak tudi šarmanten in ponosen mož, ki ljubi svojo domovino. ","
Trump je v torek gostoval v radijski pogovorni oddaji The Buck Sexton Show, kjer je prekinil svojo vpadljivo tišino glede ukrajinske krize, da bi zaploskal Putinu in pohvalil njegovo potezo, da v podporo ruskim separatistom v Doneck in Lugansk napoti vojaške enote. ""To je genialno,"" je dejal glede njegove odločitve, da prizna neodvisnost obeh regij in jim na pomoč pošlje ruske vojake.
""Putin torej zdaj pravi, da so neodvisni — velik del Ukrajine. Rekel sem si, kako pametno je to?! Šel bo in bo mirovnik. Tudi mi bi nekaj takega potrebovali na naši južni meji. To je najmočnejša mirovna sila, kar sem jih videl. Nikoli še nisem videl toliko tankov. Ohranili bodo mir, vsekakor,"" se je navduševal. ""Kar pomislite. To je človek, ki je zelo pameten. Poznam ga zelo dobro. Zelo, zelo dobro,"" je nadaljeval.  
Zatrdil je tudi, da bi bila situacija v Ukrajini prav zaradi njegovega osebnega odnosa s Putinom drugačna, če bi sam še vedno sedel v Beli hiši. ""To se nikoli ne bi zgodilo, če bi bili mi tam. Zakaj se kaj takega ni dogajalo med Trumpovo administracijo,"" se je spraševal zgovorni Trump. ""Putina poznam zelo dobro. Odlično se razumeva. Všeč sem mu bil, on je bil všeč meni. Saj veste, da je precejšen zalogaj, je šarmanten in ponosen. Ampak način, kako ljubi svojo domovino? Ljubi jo. Mislim pa, da se zdaj vede nekoliko drugače,"" je rahlo nepovezano odgovarjal sam sebi.  
Svoje razmišljanje je zaključil s komentarjem, da se zdajšnji ameriški predsednik ni odzval na rusko agresijo. ""Priznati morate, da je bilo vse to zelo pametno. Veste, kakšen pa je bil Bidnov odziv? Ni ga bilo. Niso ga imeli. In to je žalostno, zelo žalostno,"" je okrcal Washington. ZDA so sicer takoj uvedle ekonomske sankcije, na Trumpove očitke pa je odgovorila tudi tiskovna predstavnica Bele hiše: ""Poskušamo ne jemati nasvetov od kogar koli, ki hvali predsednika Putina in njegovo vojaško strategijo,"" je dejala Jen Psaki, ki je spomnila, kako je Trump podprl Rusijo ob priključitvi Krimskega polotoka, še enega dela Ukrajine: ""Gre za nekoliko drugačen pristop,"" je cinično dodala.  
Putinov občudovalec že vrsto let
Trump sicer naklonjenosti do Putina nikoli ni skrival. Da je njegov oboževalec, mu je sporočil že pred 15 leti. Leta 2007 je Vladimirja Putina revija Time izbrala za osebnost leta, Trump pa mu je takoj poslal osebno čestitko.  ""Dragi predsednik Putin,"" mu je napisal. ""Vsekakor si zaslužite. Kot ste verjetno slišali, sem vaš velik oboževalec,"" je dodal.
Toda ruski avtokrat se ni pustil kar tako omehčati. Leta 2013, ko je bil Trump še poslovnež, se je na Twitterju spraševal, če se bo Putin udeležil njegovega licenčnega lepotnega tekmovanja Miss Universe v Moskvi in če bosta postala najboljša prijatelja. Putin se sicer ni prikazal, v naslednjih letih pa je Trump še večkrat hvalil njegovo strateško pronicljivost in zagovarjal njegove poteze, ki so jezile preostali svet. 
Leta 2016 prišlo do afere, ko so ameriški obveščevalci trdili, da se je Rusija vmešala v volitve, na katerih je zmagal Trump. Ta je pozneje dejal, da je to pravzaprav storila Ukrajina, da bi podtaknila Rusiji. Eden izmed višjih vladnih uradnikov je nato za Washington Post razkril, kaj jim je Trump navedel kot vir za te svoje trditve: ""Putin mi je povedal.""
Nazadnje je namreč Trump vendarle uspel vzpostaviti tako želeni odnos s svetovnim voditeljem, ki ga je tako občudoval. Leta 2018 sta se prvič osebno srečala kot predsednika, vrh, ki so ga številni označili za zgodovinskega, pa je potekal v času, ko so bili odnosi med Moskvo in Washingtonom na najnižji ravni v zadnjih desetletjih. To je nekaj ur pred srečanjem izpostavil tudi Trump, okrivil pa kar Ameriko: ""Naši odnosi z Rusijo nikoli niso bili slabši po zaslugi več let ameriške neumnosti in zdaj zaradi prirejenega lova na čarovnice,"" je zapisal Trump na Twitterju, pri čemer je mislil na posebno ameriško preiskavo o vmešavanju Rusije v ameriške predsedniške volitve. Njuni pogovori za zaprtimi vrati so nato trajali kar dve uri, Trump pa jih je označil kot dober začetek.
Nazadnje mu je dušo in ego pobožal tudi Putin sam, ko mu je izrekel javno priznanje. Dejal je, da je že takrat upal, da bo Trump zaradi svoje želje po normalizaciji odnosov z Rusijo na volitvah premagal Hillary Clinton, njegovega naslednika Bidna pa je označil kot kariernega politika, ki je popolno nasprotje Trumpa, izjemnega in talentiranega posameznika. 
"
https://www.24ur.com/novice/slovenija/zaupajte-politicnim-odlocitvam-ki-delno-temeljijo-na-znanstvenem-nasvetu-in-so-zacinjene-s-custvenim-javnim-mnenjem.html,"Zaupajte političnim odločitvam, ki delno temeljijo na znanstvenem nasvetu. In so začinjene s čustvenim javnim mnenjem","'Zaupajte v znanost' je postala ena najbolj oguljenih fraz koronaobdobja – iz katerega počasi odhajamo tudi z manj zaupanja v znanost. Kaj se je zgodilo? Še enkrat v zgodovini smo videli znanost trčiti ob javno mnenje in politiko, kombinacija vseh treh sestavin pa je bila na koncu tista, ki je uravnavala življenje ljudi. Pogosto vsakih nekaj dni drugače. Po daljšem obdobju kaosa bodo imeli vsi deležniki čas za refleksijo. Vprašanje pa je, ali jo bodo opravili. ","""Politika mora predvsem poslušati stroko. Res je, da na koncu politika odloča, ker je družba tako urejena. Mi pa moramo politiki vedno natočiti čistega vina,"" to so besede direktorja Nacionalnega inštituta za javno zdravje dr. Milana Kreka za naš portal – v okviru krajše miniserije, kjer je pod drobnogledom naveza politike in znanosti. 
V dveh letih ponavljanja 'Zaupajte znanosti', so preobrati v smernicah za javno zdravje povzročili zmedo. Ljudje so se spraševali, kakšni so zadnji nasveti glede mask, kako dolgo naj bi se samoizolirali, kakšna je priporočljiva razdalja in celo, ali je virus bolj nevaren ob 23. kot 22. uri. Mnogi, razočarani zaradi spreminjanja priporočil, so se do znanstvene skupnosti odzvali s skepticizmom ali nezaupanjem.
A kot je dejal Krek – na koncu odloča politika. Fraza 'Zaupajte znanosti', ki so jo ves ta čas ponavljali politiki z ameriškim predsednikom Joem Bidnom na čelu, ki je domačo in svetovno javnost prepričeval, da se prav po tem razlikuje od predhodnika Donalda Trumpa in njemu podobnih populistov, tako postane nekaj drugega: 'zaupajte političnim odločitvam, ki delno temeljijo na znanstvenem nasvetu'. 
V veliki meri so torej končne odločitve odvisne tudi od ekonomskih, političnih in javnomnenjskih vprašanj, saj imajo čisto na koncu zadnjo besedo volivci – in vedno so nekje pred vrati volitve. Če so volivci nezadovoljni, so na obzorju spremembe, ki pa se jim vladajoča politika vedno in povsod želi izogniti. Zato se bomo v današnjem članku dotaknili deležnika, ki vpliva predvsem na politike, ki so vedno na lovu za glasovi – splošne javnosti in njenega dojemanja (znanstvenih) situacij ter posledičnega vplivanja na njihov razvoj. 
Toksična mešanica znanosti in politike
Tako znanost kot politika želita uživati zaupanje javnosti. Kako se ustvarja zaupanje? Zaupanje je oblika sklepanja, ki temelji na poznavanju ali prejšnjih izkušnjah. Naučimo se zaupati ljudem, ker imamo izkušnje, da se bodo obnašali na predvidljiv način, zaradi česar smo prepričani o njihovem prihodnjem ravnanju, za LSE pojasnjuje Christina Boswell, profesorica politike na Univerzi v Edinburgu in podpredsednica za javno politiko na Britanski akademiji.
""V velikih in zapletenih družbah pa to zaupanje ne more temeljiti le na naših neposrednih izkušnjah. Svoje zaupanje moramo zato bazirati na približnih značilnostih – zanašamo se na tiste, ki z nami delijo vrednote, podpirajo isto politično stranko ali živijo v naši soseščini. V specifičnih primerih, kot je covid-19, pa se zanašamo tudi na ljudi z izobrazbo z določenega področja,"" pravi. 
O prihodnjem vedenju lahko sklepamo tudi na podlagi dejanj. Če vemo, da bodo kršitve pravil ali pogodb kaznovane in da bodo ljudje na splošno motivirani, da spoštujejo svojo besedo, potem lahko opustimo svoje dvome in naredimo ta preskok ter zaupamo, poudarja. 
""Na žalost sta našteta mehanizma za utrjevanje zaupanja v primeru politike močno spodkopana. Javnost je postala izjemno cinična do vsega, kar motivira politiko – razlogi za ta cinizem pa se odražajo v vrsti širših družbenih in političnih trendov. Vidimo upad tradicionalnih levih in desnih osi političnega nasprotovanja, zaradi česar so volivci manj prepričani o tem, kako bodo politične stranke promovirale svoje interese; neurejenost procesov oblikovanja politike, kar vodi v kompromise in razočaranje, saj vlade ne izpolnijo svojih obljub; vidimo pa tudi naraščajoč vpliv političnega vedenja, ki volivce vidi kot potrošnike na političnem tržišču, kjer nato želijo politiki povečati svojo moč s trženjem privlačnih izdelkov,"" še pravi Boswellova. 
Vse skupaj je pripeljalo do tega, da politika uživa izjemno nizko zaupanje, 24-odstotno je bilo v eni od raziskav na Otoku, ki jo navaja. 
Znanost je v to igro načeloma vstopila v boljši kondiciji. 87-odstotkov ljudi naj bi ji zaupalo na Otoku in podobno je tudi drugod. Vendar pa ima tudi ta pol težave. Napredek v medicini na marsikaterem drugem področju neizpodbitno ponuja prepričljive dokaze o napredku znanosti. To ustvarja zaupanje, da bo njen razvoj na primer še naprej zagotavljal kakovostna zdravila. Toda prav tako pomembno je, da javnost zaupa v motivacijo in ravnanje teh strokovnjakov. Medicinsko znanost naj bi vodile jasne etične smernice, ki pa so v preteklosti bile nekajkrat kršene, poleg tega je javnost neposredno izpostavljena ravnanju strokovnjakov s področja zdravstva, zaupanje gradi na podlagi izkušnje – in 200 poskusov, da bi priklicali zdravnika, zaupanja ne utrjuje v pozitivni smeri. 
Prav tako je pogosto za javnost nekoliko nejasno, kaj znanstvenike žene naprej. Vajeni komunikacije v znanstvenih revijah in dolgih ur raziskovanja, znanstveniki svojih motivov javnosti pogosto ne pojasnjujejo, kar pa pogosto pripomore k ohranjanju ciničnega prepričanja, da je edini motivator denar. 
Pod črto – če politika potrebuje izboljšanja na vseh področjih, tudi znanost potrebuje refleksijo, ko gre za etično in javno delovanje, če naj bi bilo sodelovanje znanosti in politike na vseh področjih – v prihodnosti boljše. 
Čustvena (in ne racionalna javnost)
Boljšo politiko in znanost bi morala zahtevati splošna javnost, ki je edina, ki ima moč, da od svojih politikov in znanstvenikov terja odgovornost. A kaj, ko ji ne manjka lastnih težav – še posebej je jasna odsotnost racionalnega. 
Študije kažejo, da smo do te točke, ko objektivnega skorajda ni več, štejejo le še čustva in prepričanja, potovali štiri desetletja. Trend se namreč ni začel s Trumpom. 
""Čeprav je sedanja doba post-resnice marsikoga presenetila, študija kaže, da je v zadnjih 40 letih javno zanimanje doživelo pospešeni premik od kolektivnega k posamezniku in od racionalnosti k čustvom,"" pravijo ameriški in nizozemski raziskovalci.
""Naše delo kaže, da se je družbeno ravnovesje med čustvi in razumom premaknilo nazaj na tisto, kar je bilo pred približno 150 leti,"" pravi raziskovalec dr. Marten Scheffer za Webmed Health News. ""To pomeni, da bodo morali znanstveniki, strokovnjaki in oblikovalci politik razmišljati o najboljšem načinu za odziv na to družbeno spremembo.""
Ugotovitve temeljijo na zelo podrobni analizi jezika milijonov knjig, časopisnih člankov, iskanj v Googlu, televizijskih poročil, objav na družbenih omrežjih in drugih virov. Raziskovalci so analizirali, kako pogosto se je 5000 najpogosteje uporabljenih besed pojavilo v zadnjih 170 letih, in ugotovili, da je uporaba besed, ki so povezane z dejstvi in ​​sklepanjem, kot sta ""določiti"" in ""zaključek"", od leta 1980 drastično upadla. Uporaba besed, povezanih s človeškimi čustvi, kot sta ""občutiti"" in ""verjeti"", pa se je močno povečala.
Scheffer ugotavlja, da je imel hiter razvoj znanosti in tehnologije od leta 1850 do 1980 velike družbene in gospodarske koristi, ki so pripomogle k dvigu statusa znanstvenega pristopa, vloga spiritualizma se je v sodobnem svetu zmanjšala. Toda od leta 1980 je ta trend doživel velik preobrat, saj so prepričanja za mnoge ljudi postala pomembnejša od dejstev. 
V političnem svetu so posledice jasne, vplivajo na politike vseh barv in pomagajo kreirati razdor. S prihodom klimatskih sprememb in zdravstvene krize v središče pozornosti pa so postale jasne tudi posledice za znanost. ""Zdi se, da našo javno razpravo vse bolj vodi to, kar ljudje želijo, da je res, in ne tisto, kar je dejansko res. Kot znanstvenika me to skrbi,"" je za Webmed Health News dodal dr. Johan Bollen, profesor informatike na univerzi Indiana.
Ko je denar za raziskave odvisen od mnenja, propaganda pa je valuta
Njegova zaskrbljenost je upravičena, saj ne vpliva le na javni dialog, ampak tudi na to kaj in kako se raziskuje. Marsikdo se je v času pandemije spraševal, kako je mogoče, da je bilo cepivo izdelano tako hitro. Odgovor je preprost, izpostavljajo ga številni znanstveniki, ki se leta trudijo vsaj korak naprej premakniti lastne raziskovalne projekte – denar. Države so za ta projekt namenile milijone in to je pomenilo, da so lahko znanstveniki delali izjemno hitro. 
Toda denar postaja vse bolj odvisen od čustev javnosti, saj politika pač rada ugaja javnosti. Pa čeprav javnost pogosto zmotno meni, da politika rada ugaja predvsem lastnim kapricam. Dejstvo pač je, da se politika se na oblasti v demokratičnih sistemih ohranja s podporo volivcev. 
Brazilski znanstveniki so denimo ostali brez velikega kosa finančne pogače, ker populistični predsednik Jair Bosonaro ne mara znanosti, podobno je z raziskovalnimi projekti marsikje drugod, medtem ko imajo predvsem v ZDA še drugo težavo – še posebej družboslovna znanost postaja žrtev Twitterja in drugih družbenih omrežij, kjer določene skupine zahtevajo odpuščanja znanstvenikov, ki ne bi slepo sledili teoriji spola in še čemu, pogosto spet prepričanjem, ki bolj kot na znanosti temeljijo na ojačevanju čustev. 
Scheffer in sodelavci so sicer našli kar nekaj dejavnikov, ki so v zadnjih letih spodbudili sprejemanje neresnic nad dejstvi. Na prvem mestu je svetovni splet. Njegov vzpon v poznih osemdesetih letih in njegova vse večja vloga primarnega vira novic in informacij sta omogočila, da se je več napačnih informacij, ki temeljijo na prepričanju, razmahnilo in razširilo kot požar. Študija je tudi pokazala, da se je uporaba besed, povezanih s čustvi in ​​intuicijo, še posebej povečala okoli leta 2007 skupaj z globalnim porastom družbenih medijev, ki je Facebook, Twitter in druge izstrelil v mainstream ter nadomestil bolj tradicionalne vire informacij, ki so zavezani k preverjanju dejstev ali soočanju mnenj. Olje na ogenj je – kot ugotavljajo raziskovalci – prilila finančna kriza leta 2007. Upad svetovnega gospodarstva je pomenil, da se je več ljudi soočalo s stresom na delovnem mestu, izgubami naložb in drugimi težavami, ki so spodbudile zanimanje za objave na družbenih medijih, ki temeljijo na čustvih proti establišmentu. Zanemariti ne gre niti antiintelektualizma, ki ga opredeljujejo kot posplošeno nezaupanje do strokovnjakov in intelektualcev. To nezaupanje ima lahko več različnih virov, med njimi pa je najpomembnejši populizem. Nekateri populisti namreč vidijo strokovnjake kot razred elit, ki izvajajo oblast nad vrlimi navadnimi državljani. Antiintelektualizem naj bi vzpodbujali tudi ideološki konzervativizem, intuicionizem in verski fundamentalizem.
Propaganda je nova valuta, ugotavljajo strokovnjaki, katerih kritika se nanaša tudi na tradicionalne medije, ki so namesto da bi ostali pri dejstvih, v želji po všečnosti in v tekmi z družbenimi omrežji znižali nivo kvalitete informacij, dejstva pa povezali z zabavo in jih začeli razlagati na preveč poenostavljen način. 
Znanost potrebuje nov koncept komunikacije, javnost boljše razumevanje znanosti
K višji kvaliteti razprave pa lahko bistveno pripomore prav jasna, kvalitetna in etična znanost. Številni namreč menijo, da ob odsotnosti dobre politike potrebujemo več 'dobre znanosti', ki bi ji bilo treba prisluhniti. Pa čeprav je to za znanstvenike lahko moteče, saj pomeni več izpostavljenosti in odgovornosti. Še vedno namreč velja – in videli smo tudi na primeru koronske krize, da se pomembne politične odločitve – le redko, če sploh kdaj – sprejemajo zgolj na podlagi znanosti, ampak temeljijo na dejstvih in vrednotah ali na dejstvih in osebnih izkušnjah. Poleg tega dolgoletna prepričanja ali temeljne vrednote pogosto prevladajo nad znanstvenimi dokazi, ko se sprejemajo politične odločitve.
Toda javnost, ki kdaj torej tudi zahteva nadvlado znanosti, potrebuje boljše razumevanje znanosti in njenih omejitev. Znanost namreč ni čarobna rešitev z vsemi odgovori. Tako se je treba zavedati, da običajno obstaja nekaj negotovosti v znanstvenih dokazih in zelo malo je situacij, v katerih se vsi znanstveniki strinjajo glede tega, kaj prikazujejo podatki ali kako je treba podatke razlagati. Toda znanstveniki razumejo, da lahko kljub določeni negotovosti in nestrinjanju stojijo za znanstvenim soglasjem in priporočili, ki jih dajejo javnosti, je pa to lahko zelo zaskrbljujoče za neznanstvenike, torej splošno javnost. 
Prav tako smo na primeru koronske krize lahko videli, kako znanstvene teorije delujejo v praksi. Znanstvene teorije se pogosto revidirajo ali celo zamenjajo, ko se pridobijo dodatne informacije. Znanstveniki sprejemajo te revizije kot običajen del znanstvenega procesa, medtem ko jih javnost lahko šteje za znake pomanjkanja avtoritete ali strokovnega znanja, razlaga Alan I. Leshner, zaslužni direktor Ameriškega združenja za napredek znanosti. Zavedati se je tudi treba, da ni vsa znanost enako dokončna. Nekatere znanstvene teorije so šibkejše od drugih in nekateri nizi podatkov so bolj zanesljivo razloženi kot drugi, pravi. 
Ker torej ne znanost ne politika ne družba nimajo dokončnih odgovorov, bodo tudi prihodnje krize prinesle iskanje soglasja med deležniki. Pri čemer pa je nauk koronske krize lahko predvsem ta, da vsi odločevalci – z vsakim posameznikom vred – potrebujejo še več zavedanja o svoji odgovornosti v procesu sprejemanja dobrih in racionalnih odločitev. 
"
https://www.24ur.com/novice/slovenija/igor-bavcar.html,Bo Igorju Bavčarju odobren pogojni izpust pol leta pred iztekom kazni?,"Nekdaj cenjeni politik, osamosvojitelj in gospodarstvenik, prvi mož Istrabenza, ki je danes obsojenec in zapornik, Igor Bavčar, naj bi bil kmalu prost in bo v miru lahko igral košarko in lovil ribe na vikendu na Blokah. A svoje kazni še ni odslužil in tudi ne vrnil milijonov. Pa mu je komisija pred dnevi vseeno, za zdaj še neuradno, odobrila pogojni izpust. In četudi je Bavčar še v drugih kazenskih postopkih, pojasnjujejo pravni strokovnjaki, je pogojni odpust vseeno mogoč. "," 
Ali so domneve o predčasnem zaključku zaporne kazni, kot so poročali novinarski kolegi časopisa Dnevnik, resnične, smo najprej vprašali kar Igorja Bavčarja samega. Odgovor pa, da izjav o primeru ne daje in prekine telefonski klic.
Na pravosodnem ministrstvu novice niso ne potrdili ne ovrgli, je pa informacija mnoge presenetila že zato, ker je eden bolj znanih slovenskih zapornikov, ki milijonskega dolga državi še ni poravnal, še vedno na seznamu največjih davčnih dolžnikov. Toda kako je lahko pogojni odpust mogoč, če zoper njega potekajo tudi drugi kazenski postopki? ""To, da je nekdo še v drugih kazenskih postopkih, je sicer eden od faktorjev, ki vpliva na presojo, ali bo komisija odobrila pogojni odpust, ne pa pomeni, da se pogojni odpust zavrne iz tega razloga – to je samo ena od okoliščin,"" pojasnjuje doc. dr. Miha Šepec s Pravne fakultete Univerze v Mariboru.
Bavčarja čaka še ponovno sojenje glede prodaje delnic Intereurope
Poleg denimo morebitne nevarnosti ponovitve kaznivih dejanj, vedenja zapornika in številnih drugih kriterijev, ki pa jih do predzadnje seje komisije, kot lahko zaključimo, očitno ni izpolnjeval. ""Če se okoliščine primera niso nič spremenile, je neutemeljeno pričakovati, da če so mu tri mesece nazaj zavrnili, zdaj kar naenkrat odobrijo. Je pa zagotovo res, da bolj kot se bližamo izteku kazni, večja je verjetnost, da bo pogojni odpust odobren,"" pravi Šepec.
Bavčarju je namreč po petih ostalo le še nekaj več kot pol leta zapora, kar pomeni, da izpolnjuje vsaj prvi pogoj za odpust, ki je odslužena vsaj polovica kazni. Če so domneve torej resnične, lahko nekdanjega politika na prostem pričakujemo v kratkem. ""Tudi ni v interesu, da se to zavlačuje, če komisija odloči, da je dobil pravico odpusta, potem je to ponavadi hitro v roku enega tedna,"" zaključuje Šepec, a Bavčar na sodiščih še ni rekel zadnje besede. V petek ga namreč čaka ponovno sojenje zaradi domnevno nezakonitih poslov s prodajo delnic Intereurope, sodba katerih je bila leta 2019 razveljavljena.
"
https://www.24ur.com/novice/slovenija/jansa-o-prodaji-save-madzarom-namen-drzave-ni-da-bi-postala-hotelir.html,Nadzorniki Kada podali soglasje k uveljaviti predkupne pravice za delnice Save,"Nadzorni svet Kapitalske družbe je podal soglasje k uveljavitvi predkupne pravice za 43,2-odstotni delež družbe Sava v lasti sklada York, so sporočili iz Kada. Predkupno pravico za lastniški delež in spremljajoče terjatve bosta uveljavila Kad in Slovenski državni holding (SDH), ki imata skupaj v lasti skoraj 47 odstotkov Save. Vlada je še pred tem na dopisni seji Slovenskemu državnemu holdingu (SDH) zagotovila sredstva za odkup deleža v družbi Sava, ki ga prodaja sklad York. Osnovni kapital SDH se bo z dobrih 260 milijonov evrov povečal za 41,6 milijona evrov na nekaj manj kot 302 milijona evrov, so sporočili z ministrstva za finance. V opozicijskih SD, LMŠ, SAB in Levici sklep vlade pozdravljajo."," 
""Nadzorni svet Kapitalske družbe je danes podprl predloge uprave, ki predstavljajo podlago za uveljavitev predkupne pravice za nakup delnic in terjatev družbe Sava, s strani Slovenskega državnega holdinga ter Kapitalske družbe, v skladu s sprejetimi sklepi Vlade RS,"" se glasi sporočilo po seji nadzornikov, ki se je začela že v petek, zaključila pa danes.
Pričakovati je, da bo podobno odločitev za uveljavitev predkupne pravice za Yorkov delež v družbi, ki je prek podjetja Sava Turizem lastnica ali upravljalka pomembnega dela slovenske turistične infrastrukture na ključnih destinacijah na Obali, Bledu in severovzhodu Slovenije, v petek popoldne sprejel še nadzorni svet SDH.
York je namreč naprodaj ponudil svoj 43,2-odstotni delež v Savi, ki je prek družbe Sava Turizem lastnica objektov na ključnih lokacijah v Portorožu, na Bledu in na severovzhodu Slovenije. Konec januarja je dogovor o nakupu podpisal z družbo Prestige Tourism, v ozadju katere je madžarski kapital, vendar ima država možnost uveljaviti predkupno pravico. Prek SDH in Kapitalske družbe je namreč lastnica skoraj 47-odstotnega deleža v Savi.
Da namerava vlada za vsoto, ki bo omogočila uveljaviti predkupno pravico za delež Save, dokapitalizirati SDH, je danes ob robu srečanja z madžarskim premierjem Viktorjem Orbanom v Lendavi povedal premier Janez Janša. Na finančnem ministrstvu so zapisali le, da je namen dokapitalizacije zagotavljanje sredstev SDH za izvajanje aktivnosti, povezanih z uresničevanjem strategije turizma in v povezavi s sprejetim letnim načrtom upravljanja kapitalskih naložb za leto 2022.
Gospodarski minister Zdravko Počivalšek je medtem izrazil zadovoljstvo, da ""imamo za uveljavljanje predkupne pravice širok političen konsenz"". ""Vlada je zagotovila temelj z dokapitalizacijo SDH. Verjamem, da se bo zgodba odvila v pravo smer in bomo pripeljali do prestrukturiranja Save na način, da bo to dobro za turizem, zaposlene in za Slovenijo,"" je zapisal. 
SDH mora sicer v skladu z današnjim sklepom vlade v štirih mesecih po pridobitvi katerekoli kapitalske naložbe, ki jo bo pridobil iz teh sredstev, zagotoviti tudi izvedbo forenzične preiskave poslovanja tako te družbe kot tudi njenih odvisnih družb, in sicer za obdobje desetih let pred nakupom.
Dokapitalizacija se bo izvedla z izdajo največ 24.922 navadnih imenskih nematerializiranih kosovnih delnic po emisijski vrednosti 1669,1704223 evra za delnico. Znesek v višini 41,6 milijona evrov bo država vplačala v obliki denarnega vložka, je sklenila vlada. Po novem bo država v SDH imela delež v nominalni vrednosti 301,8 milijona evrov. SDH in Kad imata čas za uveljavitev predkupne pravice za Yorkov 43,2-odstotni delež v Savi do 3. marca. Kad ki ima v Savi približno 28-odstotni delež, SDH pa nekaj manj kot 19-odstotnega. Nadzorni svet Kada sejo o uveljavitvi predkupne pravice nadaljuje danes, nadzorniki SDH pa naj bi po neuradnih informacijah odločitev sprejeli v petek.
Opozicija pozdravlja zagotovitev sredstev za odkup deleža Save
Opozicijske SD, LMŠ, SAB in Levica so ob robu današnje izredne seje DZ pozdravile namero vlade, a ostajajo skeptične. Zahtevo za sklic izredne seje DZ, na kateri naj bi poslanci v ponedeljek razpravljali prav o uresničitvi predkupne pravice in o priporočilih vladi, naj kot skupščina Kapitalske družbe (Kad) in SDH to zagotovi, bodo umaknili, ko bo podana pisna zaveza, napovedujejo. Kot so še v današnjih odzivih navajali v delu opozicije, so sami ves čas pozivali vlado, naj sprejme takšno odločitev. ""V opoziciji smo ves čas govorili samo eno, treba je obraniti slovenski strateški interes, potrebno je obraniti in zaščititi slovenski turizem in veseli smo, da smo danes od predsednika vlade prvič slišali, da je temu tako,"" je ob tem dejala poslanka SD Meira Hot. Opozorila je še, da je vlada takšno odločitev sprejela šele po ""tednih in tednih pozivov, ko smo z vladne strani poslušali izmikanja, manipulacije"".
Vodja poslancev LMŠ Brane Golubović pa je ocenil, da današnji sklep pomeni, da so demokratični pritiski na vlado uspeli. Po njegovih besedah do tega ne bi prišlo, če bi vlada sledila svoji strategiji in že lani, ko je imela ponudbo, odkupila Yorkov delež. ""So pa špekulirali in po vsej verjetnosti imeli nek skrit namen odprodati Savo Turizem investitorju, za katerega nihče ne ve, kakšne namene je imel,"" je še ocenil. Predsednica SAB Alenka Bratušek je poudarila, da gre v omenjenem primeru za pomemben segment slovenskega gospodarstva in edinstvene lokacije, ki jih Slovenija ne bi nikoli več mogla dobiti nazaj. ""Res pa je, da pogodba še ni podpisana, do volitev je še 62 dni in ves ta čas bo treba biti pozoren in na preži, da nam ta vlada ne bi pripravila še kakšnega takšnega incidenta,"" je dejala.
Tudi vodja poslancev Levice Matej T. Vatovec je izpostavil, da je treba počakati, da SDH dejansko uveljavi predkupno pravico. ""Pred tem ne bi slavil, ker s to vlado smo navajeni, da se lahko stvari spremenijo čez noč,"" je dejal. SDH pa mora v skladu z današnjim sklepom vlade v štirih mesecih po pridobitvi katerekoli kapitalske naložbe, ki jo bo pridobil iz teh sredstev, zagotoviti tudi izvedbo forenzične preiskave poslovanja tako te družbe kot tudi njenih odvisnih družb, in sicer za obdobje desetih let pred nakupom.
V opozicijskih SD, LMŠ, SAB in Levici ob tem poudarjajo, da s tem nimajo težav, če obstajajo kakršnikoli sumi o nepravilnosti poslovanja. Hotova je ob tem še poudarila, da je odgovornost lastnika neposredno spremljati poslovanje podjetja. ""Če predsednik vlade meni, da je forenzična preiskava potrebna, naj se to zgodi, v to se mi ne spuščamo, spuščamo se v obranitev strateških interesov države,"" je dodala. Golubović pa v takšni potezi vlade in premiera Janše vidi iskanje ""opravičila za svoje volivce"". Vatovec ob tem ocenjuje, da bi morali ""forenzičnih preiskav narediti cel kup"".
Na Bledu od lastnikov turističnih kapacitet pričakujejo odgovorno ravnanje
V Turizmu Bled pa v luči prodaje Yorkovega deleža v Savi izpostavljajo, da se v postopke ne morejo vmešavati, poudarjajo pa, da od lastnikov pričakujejo odgovorno ravnanje lastnikov turističnih kapacitet, tako do zaposlenih kot do destinacije same. Zavzemajo se za medsebojno spoštovanje, transparentno delovanje in odprt dialog. ""Upravljanje z eno najpomembnejših turističnih destinacij v tem koncu Evrope in z eno najlepših na svetu je vedno skupno dejanje vseh, ki na destinaciji živijo, delajo ali jo obiščejo kot kraj za dopust in raziskovanje,"" je v izjavi za javnost zapisala vršilka dolžnosti direktorice Turizma Bled Romana Purkart. Kot je izpostavila, so za svoj kraj najprej odgovorni domačini, ob tem pa poudarila, da Blejci nimajo privilegija, da bi gledali eno samo poletje naprej, pač pa morajo pri vseh svojih dejanjih in odločitvah, s katerimi tako ali drugače vplivajo na razvoj kraja, misliti na prihodnje generacije.
""Točno to pa pričakujemo tudi od investitorjev in lastnikov, ki s svojimi namestitvami ali storitvami na Bledu služijo. Bled je majhna občina z manj kot 8000 prebivalci, ki od lastnikov turističnih kapacitet in storitev na Bledu upravičeno pričakuje njihovo sodelovanje, predvsem pa razumevanje krhkosti njegove lepote,"" je zapisala. Sodelovanje z lokalnim prebivalstvom, razumevanje priložnosti in omejitev prostora, aktivna zelena in trajnostna politika, predvsem pa dvosmeren dialog med lokalno skupnostjo in lastniki so po oceni Purkartove tisto, kar mora postati samoumevno.
Javni zavod Turizem Bled bo, kot je izpostavila, vedno odprt sogovornik za vse - tako domačine, zasebne oddajalce sob in apartmajev, kot tudi za lastnike hotelov, restavracij in ponudnike storitev na Bledu. ""Treba se je pogovarjati in najti rešitve, ki bodo Bledu omogočale razvoj na vseh področjih,"" je jasna. ""Na odločitev, kdo bodo bodoči lastniki hotelov na elitnih blejskih lokacijah, javni zavod Turizem Bled nima vpliva in se v postopke niti ne more niti se nima namena vmešavati. Jasno pa poudarjamo, da od lastnikov pričakujemo odgovorno ravnanje tako do zaposlenih kot do destinacije same, medsebojno spoštovanje, transparentno delovanje in odprt dialog,"" je sklenila.  
"
https://www.24ur.com/novice/slovenija/krek-v-tej-hisi-ne-bo-politike-ali-pa-mene-ne-bo-vec.html,"Politika spreminjala odločitve stroke, Krek vztraja, da na NIJZ politike ni bilo","Direktor Nacionalnega inštituta za javno zdravje Milan Krek se vse od svojega imenovanja na ta položaj kmalu po nastopu vlade Janeza Janše sooča s številnimi kritikami zaradi svojega javnega nastopanja in nekaterih kontroverznih izjav. Najprej je razburila projekcija o 90.000 mrtvih zaradi covida-19, nato opozarjanje, da je omikron petkrat hujši od ostalih različic virusa, in dvomi o poročilih Eme glede učinkovitosti poživitvenih doz. Prvi mož NIJZ pa je deležen zlasti očitkov, da njegovo delo ni strokovno, temveč politično motivirano. Krek trdi nasprotno – pravi, da sam v nasprotju s predhodniki na položaj ni prišel iz politike. ","
V kratki seriji člankov bomo na 24ur.com pogledali v spregi znanosti in politike ter poskušali najti odgovore na etična vprašanja, ki se ob tem pojavljajo.  
Milan Krek je bil na položaj direktorja Nacionalnega inštituta za javno zdravje (NIJZ) imenovan 30. aprila 2020, dober mesec dni po začetku epidemije. Na položaju je zamenjal vršilca dolžnosti direktorja Ivana Eržena, ki je le dober mesec pred tem nasledil odstopljeno direktorico Nino Pirnat. Že od samega začetka so se pojavljali očitki in sumi, da Krek, ki je specialist za področje socialne medicine, na izjemno pomembnem inštitutu za spopad z epidemijo predstavlja podaljšano roko vladajoče politike in skrbi za podrejenost stroke glavnim odločevalcem v državi. 
Tako naj bi Krek s svojimi izjavami, ki so dvignile veliko prahu, večkrat poskrbel za to, da se je zaupanje javnosti v navedbe in priporočila stroke zmanjšalo, s tem pa prispeval k splošnemu nezadovoljstvu z ukrepi. Epidemiologi Nina Pirnat, Maja Sočan in Ivan Eržen so ga v skupni izjavi obtožili diskreditacije NIJZ. ""Z lažmi, zavajanjem oziroma netočnimi informacijami, ki jih je navajal Milan Krek, se povzroča nadaljnja škoda v odnosu državljanov do epidemije, s tem pa posledično tudi večja škoda zdravju prebivalcev."" 
Z direktorjem NIJZ smo zato spregovorili o nekaterih njegovih izjavah in tudi neposredno o domnevnih političnih povezavah.  
Projekcije o več kot 90.000 mrtvih 
Krek je še kot vodja območne enote NIJZ v Kopru objavil podatek, da bi lahko v najslabšem primeru in če ne bi sprejeli nobenih ukrepov zaradi covida-19 umrlo več kot 90.000 ljudi. Konec epidemije je na pomolu, število ljudi, ki so umrli s covidom-19, pa je nekaj manj kot 6500. Septembra so omenjeni trije epidemiologi povedali, da so bile takšne trditve neutemeljene.   
Krek danes pojasnjuje, da je šlo za študijo, ki so jo opravili trije neodvisni modelarji. ""Zanimalo nas je, kaj dejansko pomeni ta virus, če ne bi ukrepali kot družba in posamezniki, se pravi, da ne bi sprejeli nobenega ukrepa. Eden je rekel 94.000, drugi 110.000 in tretji 70.000. Javnosti smo predstavili njihove izračune. To je bil najslabši možni scenarij. Na isti novinarski konferenci pa sem tudi povedal, da bi po najboljšem scenariju imeli 'samo' 1500 mrtvih. Z ukrepi smo zelo zmanjšali število umrlih, a še vedno jih imamo preko 6000."" Krek ob tem poudarja, da so se vsi obregnili le ob eno številko. 
""Takrat, ko smo sporočili ta podatek, so nastali problemi in nekateri iz NIJZ so zahtevali, naj preneham javno nastopati.  Toda naš pristop v Kopru je bil popolnoma drugačen, bolj podoben odprtemu italijanskemu pristopu. Mi smo odpirali problem, v Ljubljani pa so ga skrivali pod mizo.""  
""Omikron petkrat nevarnejši od preostalih različic virusa"" 
Koronavirusna različica omikron velja za bistveno bolj nalezljivo od predhodnih, zato je v večini držav po svetu že postala prevladujoča. Toda čeprav je število okuženih dvakrat večje, kot je bilo na primer novembra lani, je stanje v bolnišnicah stabilno, v zadnjih dneh pa se število okužb in tudi število hospitaliziranih zmanjšuje. V bolnišnicah je bistveno manj ljudi, januarja pa je bilo število umrlih s covidom-19 v primerjavi z novembrom, pred pojavom omikrona pri nas, za skoraj polovico manjše. Krek je takrat govoril, da je »vrag vzel šalo«, in tudi opozarjal, da je omikron petkrat nevarnejši od ostalih različic virusa.  
Epidemija, v kateri je stroka še posebej poudarjala, da je največja težava pritisk na bolnišnice, pa po prihodu omikrona usiha. Vlada sporoča, da postopoma odpravlja epidemiološke ukrepe, stroka pa ocenjuje, da prihajamo v obdobje, ko covid postaja endemična bolezen. 
Krek pojasnjuje, da je omikron od predhodnih različic nevarnejši zaradi prenosa okužbe. ""Problem pa je v tem, da imate zato zelo veliko okužb, ki jih je težko obvladovati. Pri omikronu smo se tako soočili z novim problemom, problemom množičnih okužb, ki so povzročile tudi množične odhode na bolniške in v karantene. Tako smo imeli na mnogih področjih težave pri organizaciji družbe. V tem kontekstu je ta virus hujši, kot so bili ostali."" 
Krek pravi, da teže virusa ne moremo meriti zgolj po številu hospitalizacij in smrti. ""Ta virus je imel še eno dimenzijo, o kateri je bilo treba spregovoriti. Če gledamo samo bolnišnice in intenzivne oddelke, ni tako hud, kot je bil prejšnji. Je pa hujši v drugem kontekstu, saj je radikalno posegel v šole. Veliko jih je bilo zaprtih, isti problem smo imeli v podjetjih, kjer je bilo veliko ljudi na bolniški odsotnosti. Virus je torej treba gledati tudi v kontekstu tega, kaj naredi slabega za gospodarstvo in družbo, ne samo v strogem medicinskem kontekstu. Virus ima tudi bistveno širše družbene vplive in tudi glede na te moramo ocenjevati njegovo resnost. Imamo pa srečo, da je omikron prišel šele sedaj, ko je veliko ljudi, predvsem ostarelih, že cepljenih in so posledice tudi zaradi tega milejše,"" odgovarja Krek.   
Dvomi o pomislekih Eme glede poživitvenih odmerkov 
Direktor NIJZ je januarja dejal, da ne verjame Evropski agenciji za zdravila, ki je v poročilu navajala pomisleke glede poživitvenih odmerkov. Nenehno cepljene po njihovem mnenju ni vzdržna rešitev, saj smo na prehodu iz pandemičnega v endemično stanje, ki ga poznamo pri prehladu ali gripi. Hkrati pa bi lahko poživitveni odmerki, neprilagojeni na različico omikron, oslabili imunski sistem cepljenih, je še opozorila Ema. Takšni dvomi pa so nakazovali radikalno drugačno stališče od naše stroke, ki je še nedavno vztrajno pozivala k cepljenju s poživitvenimi odmerki.  
Skeptičnost evropske agencije je komentiral tudi Krek in dejal, da temu ne verjame kaj dosti. ""Virus se je še zmeraj 'znašel' in izkazal za še močnejšega"". Ob tem je dejal, da gre za medijski pristop in poskus sproščanja ljudi. 
Danes pravi, da je skeptičnost do poročila Eme izrazil zato, ker so uporabljali pogojnik, niso pa trdili. ""Gre za pogojno trditev, ki ne more biti dejstvo, dokler se ne potrditi z nekimi raziskavami."" 
Pa imamo sedaj kaj več podatkov o tem? Krek pravi, da še vedno ne moremo ničesar trditi, ker ni dovolj podatkov. ""Veliko stvari v znanosti je na trhlih nogah, ker je še premalo znanstvenih raziskav in člankov. Zato je treba biti pri covidu zelo previden. V dveh letih smo se naučili, da je to virus, ki zelo rad preseneča. Študija iz Izraela kaže na precej majhno dodatno korist četrtega odmerka cepiva proti covidu-19 pri zaščiti pred okužbami z bolj nalezljivo koronavirusno različico omikron. Torej skepsa ni bila nepotrebna; takrat tega še nismo vedeli.""  
Pirnatova je NIJZ vodila do marca 2020, ko je po očitni nezaupnici Janševe vlade odstopila. Za vršilca dolžnosti direktorja je bil takrat imenovan Ivan Eržen, ki je NIJZ vodil že med letoma 2013 in 2018. V začetku epidemije ni dolgo zasedal položaja direktorja, saj je bil javno kritičen do vladnih ukrepov. V tistem obdobju je iz strokovne skupine NIJZ izstopila epidemiologinja Sočanova. Zatem pa je vodenje NIJZ prevzel Krek. 
Sprega politike in stroke? ""V tej hiši ne bo politike – ali pa mene ne bo"" 
Krekove izjave so že v začetku leta 2020 razburile člane odbora za zdravstvo iz vrst SAB, SD, Levice in LMŠ. Takratnemu ministru za zdravje Tomažu Gantarju so poslali odprto pismo, v katerem so pozvali k odločnemu ukrepanju zaradi Krekovega neprimernega in nedopustnega ravnanja na eni od vladnih novinarskih konferenc. Po njihovi oceni je z nerazumnim in zmedenim podajanjem smernic rušil ugled in spodkopal strokovnost inštituta, zato so ga pozvali k odstopu. Krek je očitke zavrnil, v bran mu je takrat stopil tudi minister za zdravje. 
Ostro zavrača tudi kritike, da je politiki omogočil poseg v neodvisno delovanje NIJZ. Še več, Krek poudarja, da v nasprotju s svojimi predhodniki na inštitut ni prišel iz politike. ""Moje delovno mesto se je sprejemalo kot politično. Toda profesor Eržen je bil državni sekretar in je od tam, s politične funkcije, prišel na direktorski položaj v inštitutu. Nina Pirnat je bila prav tako državna sekretarka in je s tistega položaja prišla na čelo NIJZ. Jaz nisem imel nobene politične funkcije in tudi član nobene politične stranke nisem. V šali rad rečem, da sem v stranki 'Public Health' (javno zdravje, op. a.). V to institucijo sem prišel po vodenju območne enote. V tem je velika razlika v primerjavi s predhodniki. Na začetku sem se srečal z velikim političnim pritiskom, vendar ne koalicije, ampak opozicije, ki me je v tistem trenutku absolutno želela prikazati kot člana SDS."" 
""Ta pozicija je bila pred mojim nastopom povsem politična, zato so tudi prišli do sklepa, da sem tudi jaz tukaj politično, vendar to ne drži. Vedno se borim, da bi to funkcijo in vse ostale strokovne funkcije strokovno opravljali strokovnjaki. Potrebujemo strokovne inštitute, ki bodo lahko pri odločanju pomagali politikom. Ko sem prišel na ta položaj, sem rekel, da politike v tej hiši ne bo več – ali pa mene ne bo več,"" zatrjuje Krek. 
Ob tem poudarja, da raziskovalci in direktorji institucij ne smejo biti politično opredeljeni, ko podajajo strokovna mnenja. ""Tega sem se vedno držal, držim se še danes in se tudi vedno bom. Politika mora predvsem poslušati stroko. Res je, da na koncu politika odloča, ker je družba tako urejena. Mi pa moramo politiki vedno natočiti čistega vina. Na vseh sestankih z vlado sem zelo jasno povedal, kakšna so strokovna stališča in izhodišča ter kje smo z epidemijo v Sloveniji in v svetu na podlagi znanja NIJZ in ECDC. Na koncu smo dali vse podatke politiki na mizo, da bi odločila. Končne odločitve je sprejela politika, nikoli pa ni ukazovala ali sugerirala, kako mora delati stroka.""
Na vprašanje, ali je politika kdaj ""povozila"" stroko, Krek odgovarja, da je glede covida vedno poslušala in da strokovnjaki niso bili preslišani. A dodaja, da so svoje mnenje podajali tudi predstavniki gospodarstva, šolstva, infrastrukture in ostalih področij, ""zato se je politika včasih na koncu odločila za neko modificirano rešitev"". 
""To ni bilo vedno tako, kot smo predlagali mi, ampak so sprejeli nekatere stvari, ki so bile modificirane po pogovoru z drugimi sektorji, a pri odločitvi so bili upoštevani tudi naši strokovni predlogi. Mi smo stroka, ne moremo reči, da je vedro rdeče, če je modro. Tega se držimo in se bomo držali še naprej, ne glede na to, katera politika bo vladala. Strokovnih stvari se ne sme politično obarvati. Tak pristop bi bil na dolgi rok popolnoma zgrešen. Strokovne odločitve so strokovne in za njimi stoji stroka, ki pa ne more stati za političnimi odločitvami, če niso usklajene s stroko, to je ključno.""
Odgovornost za odločitve politike se stehta na volitvah 
Direktor inštituta se sicer strinja, da je znanost odvisna tudi od gospodarstva, financiranja, posledično tudi od politike. ""Ampak to ne pomeni, da mora znanost odkriti novo znanost, ki bo bližje politiki. Znanost mora ostati na svojih strokovnih temeljih. 30 let že delam na področju drog. Pri tem se zavzemam za strokovno stališče, ne glede na to, ali bi neka stranka hotela nekaj legalizirati ali ne. Jaz jim povem, kaj je nevarnost legalizacije, potem se lahko oni odločijo. To pa je na koncu njihova odgovornost."" 
Krek še pravi, da je pomembno, da stroka pove politiki, kaj je strokovno, in prevzame odgovornost za to stališče. ""In potem lahko politika seveda tudi 'povozi' znanost. Ampak potem vso odgovornost prevzema na svoja pleča. In ta odgovornost se nato stehta na volitvah.""
"
https://www.24ur.com/novice/tujina/novinar-v-oddaji-med-pogovorom-o-putinu-udaril-proruskega-politika.html,Burna razprava o Putinu prerasla v pretep: novinar udaril proruskega politika,"Novinar Jurij Butusov in proruski politik Nestor Shufrič sta se sprla med gostovanjem v oddaji na ukrajinski televiziji, ki je potekala v živo. Burna razprava je prerasla v fizični obračun, potem ko je Shufrič izjavil, da je njegova stranka druga najmočnejša v parlamentu. Butusov ga je nato označil za izdajalca in ga udaril v obraz.","V oddaji na ukrajinski televiziji je potekala razprava o razmerah v Ukrajini, med gosti pa sta bila med drugim tudi novinar Jurij Butusov in Nestor Shufrič iz proruske opozicijske stranke Platforma za življenje. 
Shufrič je izjavil, da je njegova stranka druga najmočnejša v ukrajinskem parlamentu ter da uživa veliko podpore med ukrajinskim prebivalstvom. Prav tako ni želel obsoditi politike ruskega predsednika Vladimirja Putina do Ukrajine. Njegove izjave so razburile novinarja Butusova, ki je proruskega politika označil za izdajalca, ki sodeluje pri ""širjenju ruske propagande v Ukrajini"". Voditelj oddaje je skušal situacijo umiriti, a je Butusov pristopil do Shufriča in ga udaril v obraz. 
Izbruhnil je pretep, s pomočjo preostalih gostov – bivšim premierjem Ukrajine Arsenijem Jacenjukom in bivšim predsednikom Petrom Prošenkom – pa so novinarja in politika uspeli umiriti. Šhufrič je nato za nekaj časa zapustil studio, ko se je vrnil, pa je novinarju zabrusil, da ""je navaden provokator"". 
"
https://www.24ur.com/novice/slovenija/sezigalnice-tudi-v-ljubljani-in-mariboru-cenejse-ogrevanje-ali-strup.html,Sežigalnice tudi v Ljubljani in Mariboru – cenejše ogrevanje ali strup?,"Tone in tone ogljikovega monoksida, amonijaka in kroma se valijo iz dimnikov naših sežigalnic. Kje končajo naši odpadki? Ne le na odlagališčih po Bosni in Srbiji, vse pogosteje tudi v naših domačih radiatorjih. Sta sežig in sosežig odpadkov dala odgovor na pereče vprašanje odlaganja odpadkov? Ali prinašata preveliko tveganje za zdravje, pitno vodo in zemljo? Evropska unija že tri leta svetuje, naj članice postopoma opustijo finančno podporo sežiganju odpadkov, ki ni več opredeljeno kot trajnostno. Medtem pa se občine na vseh koncih Slovenije navdušujejo za izgradnjo novih sežigalnic. Lokacije so tako rekoč že izbrane.","Samo Toplarna Celje vsako leto izbruha 360 kg žveplovih oksidov, 192 kg amonijaka in kar 1200 ton ogljikovega monoksida. ""V ToplarniT Celje? Baje, da ne spušča kakih škodljivih zadev, zaradi tega je toplota cenejša, in hvala bogu, da je tako,"" so prepričani Celjani. ""Celje je od nekdaj zdravo mesto – cinkarna pa vse to. Ni problema,"" se ironično pošalijo.
Toda celjska toplarna je pravi otrok proti sosežigalnici Salonita Anhovo, ki po podatkih ARSO v zrak vsako leto izpusti tudi do 200-krat več amonijaka in kar do 700-krat večje količine ogljikovega monoksida. ""Na eno tono odpadkov lahko izpustijo do 5-krat več emisij strupenih snovi, živega srebra, težkih kovin,"" razlaga Miha Stegel iz kanalske civilne iniciative Danes, ki je preteklo leto zmagala v boju za neodvisnost anhovskega vodovoda od cementarne.
Z ministrstva za okolje in prostor niso za našo oddajo zagotovili nobenega sogovornika, češ da uredba še ni sprejeta, rešitve pa da so še v pripravi in se usklajujejo z vsemi deležniki. To je dokaz, da se v petnajstih, dvajsetih letih – kolikor se slovenska politika ukvarja s sežiganjem odpadkov – tako leve kot desne vlade, pa tudi aktualna, niso nič naučile, je oster Uroš Macerl iz stranke Vesna, prejemnik Goldmanove nagrade za ukvarjanje s trboveljskim Lafargom in drugimi sežigalnicami. Kaže, da bo javna razprava potekala šele po tem, ko bo uredba že sprejeta. Zato smo za strokovne odgovore poprosili tudi dr. Milana Brvarja iz Centra za klinično toksikologijo in farmakologijo UKC Ljubljana.
Naročniki meritev tudi onesnaževalci sami
Pri sežigu in sosežigu odpadkov gre za dvoje – znebimo se jih, poleg tega pa pridobimo še toplotno energijo. Tako je vsaj v javnih toplarnah, kakšna je celjska. V Anhovem pa se kurijo tudi odpadki iz tujine – gre tukaj za posel? ""Treba se je zavedati, da sežig vedno predstavlja emisije strupenih snovi – najbolj absurdno pa je to, da je ogromen delež odpadkov tujih – to je pravzaprav posel.""
 V celjski toplarni monitoring poteka ves čas, podatki so dostopni tudi na spletu. Pri številnih drugih je drugače – dvome o nepristranskosti meritev zbuja dejstvo, da številni onesnaževalcih monitoring naročijo in plačajo sami. Trboveljski Lafarge je emisije kar pet let meril z nekalibrirano opremo – tega ni zaznala ne inšpekcija ne ARSO. Odgovarjal ni nihče. ""Interes države bi moral biti, da zaščiti vse državljane,"" še dodaja Stegel.
Strupeni izpusti ne onesnažujejo samo zraka – usedajo se na vrtnine, prehajajo v prst in pitno vodo – s tem pa trajno tudi v prehransko verigo. To so različni dioksini, furani, težke kovine, je dejal dr. Milan Brvar – ljudje v okolici sežigalnic zato pogosteje zbolevajo za rakavimi obolenji bezgavk, pljuč črevesja in drugimi, kot sta astma in kronični bronhitis. Predlaga, da se v to uredbo med merila za izbor koncesionarjev uvrsti primernost predlagane lokacije, saj niso vse lokacije primerne za sežiganje odpadkov, na primer zaprte kotline, ki so slabo prevetrene in tiste s temperaturnim obratom, kot je denimo Ljubljanska kotlina, kjer po več tednov nismo videli sonca in je zrak zelo onesnažen tudi zaradi nekaj več kot 100 tisoč avtomobilov, ki v zrak izpuščajo še benzene, ti pa povzročajo krvnega raka. Zato tu ni primerno sežigati še dodatnih 100 tisoč ton odpadkov. Prav tako niso primerna zelo naseljena območja, ker s tem izpustom izpostavimo ogromno število ljudi, pa tudi kmetijska območja.
Naše mejne vrednosti ohlapnejše od evropskih
""Mejne vrednosti so politični dogovor,"" čistega vina nalijejo aktivisti Eko kroga. Vrednosti v evropskih uredbah so občutno strožje od tistih, izdanih v okoljevarstvenih dovoljenjih podjetjem, ki opravljajo sosežig. Strokovnjaki in okoljevarstveni so jasni, nadzor bi morali postrožiti, dopustne meje znižati – te so pri sosežigalnicah, kakšna je v Anhovem, še ohlapnejše kot pri sežigu. Davek plačujejo okoliški prebivalci – s svojim zdravjem, pa tudi z življenji. Samo v Ljubljani onesnažen zrak vsako leto zakrivi več sto smrti.
In medtem ko tudi evropske smernice sožiga ne štejejo več za trajnostno ravnanje z odpadki, v Celju vztrajajo – dobrobit od sežiganja je veliko večja od vpliva na okolje. Načrtujejo celo širitev kapacitet. ""V Celju imamo zelo dobre izkušnje, s tem pravzaprav prihranimo veliko energije, ki bi jo sicer morali kupovati,"" ponosno pove celjski župan Bojan Šrot. ""Maksimiranje proizvodnje pomeni neposredno tudi velik vpliv na okolje,"" pa so previdni prebivalci Celja, ""odgovorni se morajo tudi glede tega zelo pozanimati.""
Dim iz sežigalnic in uredba sta tančica skrivnosti
Okoljski minister Andrej Vizjak medtem pravi, da toplotno energijo na naseljenih območjih pač potrebujemo. Lahko pa bi kje drugje proizvajal elektriko, dalje meni dr. Brvar, saj ni daljinska toplota edini način za ogrevanje stanovanj.
Za rešitev takega problema mora biti postopek transparenten, javen, odprt, vsi podatki pa jasni. V primeru pričujoče uredbe okoljskega ministrstva pa postopek naravnost kliče po tem, da gre za korupcijsko zadevo, pravzaprav niti ne poznamo točne količine slovenskih odpadkov, načrtujemo pa štiri sežigalnice. Ne ve se točno, kolikšna bo njihova zmogljivost, če sežgemo prevelike količine odpadkov, je tako, kot bi si obesili zanko okoli vratu. Uredba se podpisuje za trideset let, in nekaj politikov bo, mimo vseh državljanov Slovenije, za vse še nerojene otroke podpisalo, da Slovenci trideset let ne bomo drugače ravnali z odpadki kot danes. Uredba bi morala od onesnaževalcev zahtevati vsaj tako stroge mejne vrednosti, kot jih predpisuje Evropska komisija, še meni dr. Brvar.
 Če imamo 100 enot odpadkov, za katere ni druge rešitve kot sežig, bi morali postaviti sežigalnice za največ 50 enot, preostalih 50 pa jih mora ostati kot stimulacija, ki jo moramo v čim krajšem času doseči s preoblikovanjem izdelkov, z izdelki za ponovno uporabo in recikliranje, za razgrajevanje na več različnih surovin – sežig namreč ni nič drugega kot uničevanje dragocenih virov, ki jih Evropa nima, razlaga Macerl. Način, na katerega odpadke sežigamo v Sloveniji in na katerega sežiganje nadziramo, je popolnoma nenadzorovan. Na to že leta opozarjajo tudi okoljske organizacije. Slovenska zakonodaja je napisana tako, da onesnaževalci lahko nadzirajo sami sebe, zato dobrega nadzora tudi ne moremo pričakovati, še pravi Macerl. Prav tako slovenska zakonodaja dovoljuje bistveno višje mejne vrednosti kot evropska.
Kupčije med politiko in investitorji – se bo ponovil TEŠ?
Ko je Evropa začela opuščati premog, smo v Sloveniji začeli graditi TEŠ 6, ki mu mnogi pravijo tudi spomenik korupcije, to pa zdaj plačujemo vsi državljani. Zaradi prevelikih izpustov škodljivih snovi v okolje moramo Evropski uniji namreč plačevati okoljske kazni. Macerl trdi, da gremo s (so)sežigalnicami po isti poti, saj v ozadju potekajo dogovori kapitala in investitorjev s politiki. O čem se pogovarjajo, ne moremo vedeti, in v prvem trenutku, ko pri tako pomembni odločitvi državljani ne poznamo ozadja, se morajo prižgati vse luči.
Zdravniška zbornica je na uredbo poslala svoje pripombe, toda v odgovor na to so prejeli le sporočilo o sestanku naslednjega dne, v katerem ni pisalo, kdo se ga bo udeležil in v kakšni funkciji. Zaprosili so za ustreznejši termin, vendar odgovora doslej (17. februarja, op. a.) niso prejeli – prav tako ne odgovora na svoje predloge za popravke uredbe.
Nesežgan odpadek je vreden veliko več
Če nam dvajset let razlagajo, da se z zmanjšanjem odpadkov ne da storiti nič, in če to ponavljajo dovolj dolgo, se nič tudi ne stori, je slikovit Macerl. V Evropi imamo tudi polmilijonske in večje skupnosti, v katerih imajo odlične rezultate v ravnanju z odpadki in dosegajo bistveno manjše količine odpadkov, kot jih imamo pri nas. Slovenija je s svojo majhnostjo idealna, da bi bili primer, kako kot celotna država preiti v sistem zero waste. Tudi nekatere slovenske občine dosegajo dobre rezultate in dojeti moramo, da je treba napore usmerjati v preoblikovanje izdelkov, kar prinaša tudi nova delovna mesta, in ko odpadkov ne bomo sežigali, bomo tudi največ prihranili. Nesežgan in znova uporabljen odpadek ima namreč veliko večjo vrednost od tiste, ki jo pridobimo s sežigom. Da bi krenili v to smer, slovenska država ne stori nič, je še kritičen Macerl.
Sežig in sosežig – reševanje odpadkov ali posel?
Zagovorniki sicer trdijo, da so sežigalnice v Evropi nekaj običajnega, da gre za tehnološko zelo nadzorovan proces in da mora biti Slovenija samozadostna tudi na tem področju. Veliko težavo imamo z odvečnimi količinami odpadkov, izvoz je zelo drag, kurjenje pa bi bilo, ob trenutnih cenah nafte na svetovnem trgu, v določenem obsegu dobrodošlo. Politika in investitor vidita sežiganje kot posel.
 Čeprav je treba tudi pri sežigu in sosežigu tehtati med zdravstvenim tveganjem in dobrobitjo – v toplarnah se tako pridobiva poceni toplota za daljinsko ogrevanje, obenem pa rešuje tudi vprašanje odpadkov – pa v Anhovem dvomijo, da koristi pretehtajo nad kakovostjo življenjskega okolja: ""V cementarni je zaposlenih 80 ljudi, v Kanalski dolini pa živi 5000 ljudi. Žrtvuje se dolgoročno zdravje ljudi – širše doline.""
Pomembna razlika je tudi v tem, ali bodo sežigalnice javne ali  v zasebni lasti. Če bi bila javna in bi imela najboljšo možno tehnologijo, bi bil sežig drag, kakršen mora biti, saj bi se tako vsi trudili, da bi proizvedli čim manj odpadkov. Če bo sežig v zasebni lasti, bo interes nasproten – čim večji dobiček, ki prinese čim več sežganih odpadkov na čim manj strog način. A tu ne gre le za reševanje problema odpadkov – pri sežiganju tistih, uvoženih iz tujine, gre predvsem za dobiček.
Odziv družbe Salonit Anhovo
 
Družba Salonit Anhovo se je na izjave Iniciative Danes Anhovo naknadno odzvala s pojasnili, da trditve Mihe Stegla iz Civilne iniciative Danes Anhovo ne držijo, saj da upoštevajo evropske mejne vrednosti, določene za cementarne, ki pa imajo zaradi različnih tehnologij določene različne vrednosti kot sežigalnice, razlika pa naj bi nastajala le pri nekaterih parametrih, povezanih z višjimi temperaturami v procesu (pri organskem ogljiku, žveplovem dioksidu in dušikovih oksidih NOx).
 
Dalje trdijo, da pri kurjenju surovin, uvoženih iz tujine, ne gre za posel, saj da je bilo kurjenje goriv, uvoženih iz Italije, opredeljeno kot alternativa, v preteklem letu pa da so dosegli že večino slovenskih odpadkov. Družba Salonit Anhovo oporeka trditvi, da ima izmed okoliških prebivalcev v cementarni delo 80 ljudi, 5000 pa jih trpi za posledicami izpustov – trdijo, da je v skupini Salonit zaposlenih 360 ljudi in da varnost za zdravje zagotavljajo z uporabo najsodobnejših tehnologij.
 
Navajajo še, da vplivov teh aktivnosti na zdravje ni zaznati, a dalje dodajajo, da je zaradi velikega bremena mezotelioma v Kanalski dolini breme raka pri obeh spolih vendarle večje kot drugod v goriški regiji in Sloveniji.

"
https://www.24ur.com/novice/slovenija/napadi-so-krik-prestrasenega-cloveka-ki-se-boji-izgube-polozaja-in-moci-cloveka-ki-je-ostal-v-nekem-drugem-casu.html,"'Napadi so krik prestrašenega človeka, ki se boji izgube položaja in moči'","Čeprav je Nika Kovač znana kot prodorna, prepoznavna direktorica Inštituta 8. marec, si želi Slovenije, ki ""njene"" ustanove ne bi potrebovala. Bitka proti spornemu zakonu o vodi in za redefinicijo spolnega nasilja in posilstva sta le dva projekta, ki sta jo javno izpostavila in ji ob podpornikih nakopala vrsto kritikov, ki pa je niso uspeli utišati. Z Niko Kovač, ki je pred kratkim postala Slovenka leta, smo govorili o tem, kako lahko v volilnem letu vsak posameznik uveljavi svoj glas, o tem, kaj želijo mladi, kako je mogoče s sodelovanjem preseči politične pole. Pa tudi o tem – ali jo mika politika in ali bi s svojim velikim kritikom – premierjem Janezom Janšo – šla na kavo. ","
Kritiki Nike Kovač in Inštituta 8. marec, njenega dela, jo pogosto zasmehujejo zaradi videza, podobe, očitajo ji privilegije, družinsko zgodovino, velikokrat jo javno ponižujejo. Sprva se je delala pogumno, na neki točki pa je morala priznati, da jo to prizadene: ""To so v resnici zelo grde stvari, to so žaljive stvari in to so kot bullyji v osnovni šoli, vplivajo nate in njihov namen je, da te utišajo."" Nika Kovač, ki se ne pusti utišati, pravi še, da ljudje zanjo pogosto zmotno menijo, da je izjemno pogumna, a v resnici se marsičesa boji: ""Recimo, ne morem gledati grozljivk, ker potem sedem dni ne spim. In ne maram letenja.""
Po odmevnih projektih Inštituta 8. marec vas je v središče pozornosti pred kratkim postavil naziv Slovenka leta. Kako ste doživeli to priznanje, predvsem pa komentarje, ki so sledili. Med drugim se je oglasil predsednik vlade Janez Janša in ""ocenil"", da pri nas namesto tistih, ki se žrtvujejo za druge, za osebnosti leta izbiramo tiste, ki ""najbolj nagajajo""?
Naziv mi ogromno pomeni, zdi se mi, da sporoča, da ljudje stojijo za mano, ekipo in idejo Inštituta 8. marec, ki je ideja širjenja upanja, solidarnosti in gradnje sprememb za pravičnejšo družbo. In glede na številne pritiske, ki jih ta oblast nenehno izvaja nad posamezniki, katerih namen je, da te osebno sesujejo, sem nagrado doživela kot sporočilo velike skupine ljudi, da nisem sama in da nismo sami. In istočasno drug drugemu sporočamo – hej, smo skupnost, smo tukaj, smo glasovi, ki si želimo boljšega sveta. In prav zato je vse skupaj zame velika uteha in veliko upanje.
Komentarje in napade, ki so se pojavili ob tem, pa sem pričakovala. Moja prva misel, ko sem izvedela, je bila – zdaj bo pa ""štala"". Ampak hkrati sem začutila mir – tako v kolektivu kot v sebi in to prav po zaslugi dejstva, da je za nami širša skupnost. Vse bolj vidim, da so ti napadi pravzaprav krik prestrašenega človeka, ki se boji izgube svojega položaja in moči. Človeka, ki je ostal v nekem drugem času in nima odgovorov za prihodnost. Vsa ta agresija tako še največ pove o njem. In če predsednik vlade meni, da je nagajanje boj za redefinicijo posilstva, boj proti privatizaciji vode, boj za skupnost, potem je moje sporočilo, da bom pač nagajala še naprej. In na to sem ponosna.
Marsikoga napadi, še posebej če so tako osebni, če vključujejo bližnje, utišajo. Zakaj vas niso?
Ker so napadi in diskreditacije mehanizem oblasti, katere cilj je utišanje kritičnih glasov. In tega se zavedam. Napadi so se zadnje leto in pol vse bolj stopnjevali. Sprva sem skušala nanje reagirati s humorjem, skušala sem dokazovati, da me sploh ne ganejo. Potem pa mi je dodatno moč dala ta distanca, ki mi jo omogoča bivanje v ZDA. Namreč, dejstvo, da vem, da imam tukaj široko skupino prijateljev, ki me podpira, zavedanje, da sem del še neke druge, mednarodne skupnosti. Po zaslugi te moči sem se na neki točki odločila spregovoriti tudi o čisto konkretnih učinkih takega delovanja. Mislim, da je najhujše, kar se lahko zgodi, ko pride do napadov, to, da imaš občutek, da moraš biti tiho, da se napadi ne bi še stopnjevali. To je vzorec žrtve ustrahovanja, ki se mi ga je zdelo pomembno pretrgati in tudi pokazati, kakšni so materialni učinki tovrstnih napadov. Najbolj strašljivo pa je, da tarča lahko postane vsak, ki izreče kritično besedo proti oblasti. Poglejte, kaj se dogaja Jaši Jenullu, ki je oče dveh otrok, samozaposlen umetnik, potem ko je na protestih izražal svoje mnenje? Nad njim zdaj visi grožnja enormnih zneskov. Vse to so nedopustni posegi v človeka in prav je, da takrat, ko se to nekomu zgodi, rečemo – vsi smo Jaša, vsi smo Sanja, vsi smo Ivan Gale – in te stvari izpostavimo, obsodimo in izkažemo solidarnost.
Kako pa je distanca New Yorka spremenila vaše videnje Slovenije?
Vedno poudarjam, da Slovenijo obožujem, imam jo noro rada, saj imamo socialno državo, javno zdravstvo in šolstvo. Imamo postavljene temelje družbene solidarnosti, predvsem pa imamo ljudi, ki so se pripravljeni povezati in delovati za skupnost. Dokaz tega so gasilska društva, delovanje različnih humanitarnih organizacij, uspeh akcij, kot je bila tista za malega Krisa, dokaz tega je nenazadnje to, kako smo se povezali ob referendumu za vodo ... Imamo tudi ustavo, ki kot temeljno načelo postavlja, da smo socialna država, zagotavlja svobodno odločanje o rojstvu otrok, pravico do pitne vode in mehanizme za politično participacijo, daje nam, sicer preveč omejeno, možnost sklicevati referendume, predlagati zakone.
Kar imamo, ni samoumevno. Tega v Ameriki ni, tega moji sošolci iz Indije, Afrike, Pacifika ne poznajo. Zato po eni strani čutim izjemno hvaležnost in naklonjenost naši skupnosti, ustavi, ljudem. Po drugi strani pa se bolj kot kadar koli prej zavedam, da naša država ni enako naša oblast, in da je trenutna oblast v resnici tista, ki razdvaja, lomi, zastrahuje, ki ruši temelje socialne države, privatizira javno zdravstvo, politizira šolstvo ter si podreja pravosodje in policijo – proti takim oblikam oblasti se je vedno treba boriti.
Priložnosti za to, da se vsak bori za svoje ideale, letos ne bo manjkalo, smo v ""letu volitev"". Na kakšen način naj se ljudje lotijo te bitke?
Naše skupno vodilo mora biti vsebina, to, kakšno prihodnost hočemo in zavedanje, da je prihodnost v naših rokah, da naš glas na volitvah šteje in nekaj pomeni. Zamenjava oblasti je samo začetek, prvi učinek, ključno bo, kakšne bodo politike naslednje vlade. Inštitut 8. marec bo še pred začetkom volilne kampanje predstavil zakone proti škodljivim ukrepom oblasti, s katerimi nočemo samo odpraviti največjih škodljivih ukrepov, kot je vmešavanje v Policijo, kulturo in šolstvo, krhanje pravne države, ampak poskušamo tudi sporočiti, kakšni morajo biti standardi in vrednote naslednje oblasti. Za nas je ključno, katere stranke se bodo zavezale k podpori zakonu in s kakšnimi programi se odpravljajo na volitve.
Predvsem pa hočemo, da ljudje sodelujejo v demokratičnem procesu, saj lahko le tako ustvarimo bolj pravično in enakopravno družbo. Referendum za vodo smo zmagali, ker se je vsak posameznik obnašal kot organizator kampanje. To pomeni, da je na glasovanje pripeljal še pet znancev, tiskal je letake, jih raznašal po okolici, nagovarjal je svoje bližnje ... In prav to moramo početi letos na vseh volitvah, ki prihajajo. Govoriti moramo o tem, kakšno prihodnost hočemo in se obnašati, kot da smo mi tisti, ki sooblikujemo kampanje. Še posebej pomembno pa se mi zdi naslednje: oblasti se menjajo, menjajo se odstotki strank, ampak ljudje lahko ostanemo aktivni in v Sloveniji vzpostavimo nov način političnega delovanja, kjer bomo od politike zahtevali in dobili več, kjer ne bomo volili eno, dobili pa drugo, kjer bodo v enačbi razmišljanja politikov vedno prisotni ljudje in posledice, ki jih bodo doživeli, če delujejo v nasprotju z interesi ljudi. To zelo pomemben korak.
Vam je s projekti Inštituta 8. marec večkrat uspelo nagovoriti skupino, ki je politiki redko uspe prepričati – mlade. Tudi sami ste predstavnica mlade generacije. Kaj je tisto, kar prebuja mlade?
Menim, da je bila v preteklosti največja težava, ko gre za mlade, ta, da jih je večina strank skušala nagovarjati pokroviteljsko, preko hitrih, všečnih sloganov. Menile so, da jih morajo prepričati z nekimi ""kul"" video posnetki, z neko zabavo, niso jih obravnavali kot osebe s stališči in pričakovanji in jim niso dajale jasnih zavez in jasne vsebine. Kar je pokazal referendum in kar je pokazala tudi akcija za redefinicijo posilstva in številne druge akcije, pa je, da mladi seveda hočejo biti vključeni v proces odločanja, znajo uporabljati procese, ki nam jih nudi ustava, toda obravnavani morajo biti resno, z doslednostjo, vsebino in z nekimi zavezami.
Tokrat se tudi na primeru projekta zakona proti škodljivim ukrepom, ki ga pripravljamo na Inštitutu, in pobude Glas ljudstva, kaže, da se opozicijske in nove stranke, ki se zavezujejo k nekim temam, zavedajo, da je politika dvosmeren proces, kjer oni niso izolirani od nas v ""veliki hiši"", ampak bodo morali z nami delati. Prepričana sem, da nas bo na volitve tokrat prišlo veliko več.
Slišati je pozive, da se od kampanj, vezanih na ideologijo in osebe, ki so zaznamovale pretekle volitve, premaknemo k vsebinskim razpravam, k temu poziva celo predsednik države Borut Pahor. O katerih temah se moramo pogovoriti, preden začrtamo smer pokoronskega razvoja države?
S predsednikom glede na njegov Instagramov profil in delovanje najbrž zelo različno razumeva, kaj je vsebina. Jaz vsebino razumem kot pogovore o prihodnosti. Moja generacija in tudi starejše, ki nam pišejo na Inštitut, si ne želijo razprav o preteklosti. To je nekaj, kar je za nami in seveda vpliva na to, kje smo. A želijo jasen in odločen pogled v jutri in želijo imeti občutek, da lahko delujejo v sedanjosti. Grajenje prihodnosti je mogoče samo preko konkretnih vprašanj – kje bomo živeli, bo lahko vsak dobil svoje stanovanje, bomo imeli dostop do neprekarnih služb, dostojnih plač, bolniške, do dopusta, kaj bomo storili za tiste, ki živijo pod pragom revščine, bodo tisti, ki imajo največ, prispevali pravičen delež, bomo preprečili privatizacijo javnega zdravstva in ga okrepili, bomo naslednjim generacijam sploh pustili planet, na katerem se bo dalo živeti ... To so neposredna vprašanja tega trenutka, vprašanja, kako graditi prihodnost, to morajo biti temeljna vprašanja teh volitev.
Kakšna naj bo v tem kontekstu sprememb vloga žensk? Je, ko gre za ženske v politiki, pri nas še kaj neizkoriščenega potenciala?
Vedno, ko so ženske v nekem sistemu ali stranki podreprezentatirane, to govori o širšem problemu. Manko žensk na položajih je posledica tega, da obstaja neka neenakost, ki je vpeta v temelje sistema, organizacije in način dela. Za odpravljanje tega se mi zdi ključno, da vzpostavljamo strukture, ki delujejo po principih pravičnosti in enakopravnosti. Velikokrat dam primer, da to, da mesto direktorice multinacionalke prevzame ženska, ki nadaljuje s praksami brutalnega nižanja stroškov in odpuščanja, ne spremeni ničesar. V Inštitutu 8. marec smo sicer pretežno ženski kolektiv, vendar pri svojem delu nikoli ne razmišljamo o svojem spolu. Delamo na vsebini, stopamo dalje. Pomembno se mi zdi poudariti, da so mi popolnoma tuje prakse, ki jih lahko vidimo v politiki po vsem svetu, kjer se zgolj dejstvo, da je nekdo ženska, izkorišča za nabiranje političnih točk. Češ – čas je, da dobimo žensko, potrebujemo ženske, ker so bolj mile, sočutne, premišljene ... Ampak to je nesmiselno. Zame je pomembna vsebina, za čem kdo stoji in kako je v preteklosti deloval, ključno je, kaj nekdo predstavlja – ne pa njegov spol.
Kakšen pa je tisti profil politika, ki je dober partner, sogovornik državljanom, civilni družbi?
Osnova je, da politične stranke ne smejo biti pokroviteljske in insturmentalistične do civilne družbe. Civilno družbo morajo dojemati kot enakopravnega partnerja, ki se mu prisluhne, in do katerega imaš iskren, neposreden odnos in zaveze. Vse preveč pogosto se zgodi, da ko civilna družba nekaj problematizira, politika zamahne z roko. In to so delale vse oblasti do zdaj. Na drugi strani pa opažam pogosto napako civilne družbe. Zgodi se, da ko politika deluje korektno, ko prisluhne, ko se na komentarje odzove, to ni povedano, izpostavljeno in pohvaljeno. Vzajemen, korekten odnos se mi zdi pravilna pot za naprej.
Pa je mogoč? Zdi se, da je družba izjemno razdeljena …
Mislim, da je naša družba veliko bolj homogena in enotna v tem, kaj hoče in pričakuje, kot se zdi, če poslušaš politike v parlamentu. Ocenjujem, da je pri nas zelo jasen konsenz o tem, da smo družba, utemeljena na solidarnosti, da si želimo javno in brezplačno šolstvo, javno in brezplačno zdravstvo, kulturo dialoga, da mora biti delo spoštovano, da nam je mar za skupnost in hočemo dostojno življenje za vse. Zdi se mi, da na to prepogosto pozabimo in o tem ne govorimo. Ko delamo, nas v Inštitutu vedno znova preseneti, da z nami sodelujejo volivci vseh strank. Povedo nam, da zato, ker delamo za ljudi in za skupnost, z nami pa so, ker jim je blizu vsebina.
In ravno to se mi zdi ključno – iskati stične točke, ne popuščati, hkrati pa se zavedati, da si ljudje v prvi vrsti želijo dostojnega življenja. Delitve so pogosto umetno ustvarjene in so v službi tega, da trenutni oblasti ustreza vzbujati grozo in strah, česar pa v resnici ne potrebujemo.

In če izpostavim praktičen primer – eden naših odmevnih projektov je bila kampanja za redefinicijo kaznivega dejanja posilstva, kjer nam je roko zelo odločno podala Iva Dimic, poslanka Nove Slovenije, stranke, s katero se v temeljih ne strinjamo in vedno problematiziramo njeno škodljivo delovanje. Ampak v tem primeru so bili pa jasen in korekten zaveznik in s to akcijo se je tudi pokazalo, da obstaja širše soglasje o temah. To, da se v našem političnem prostoru raje umetno ustvarjajo razlike, namesto da bi se delalo na tem, kar nam je skupno, je še en dokaz, da velikega dela akterjev ne vodijo interesi ljudi, ampak interesi po stolčkih, denarju in oblasti ter, kar je tudi pomembno, interesi kapitala. Tako je na primer z dopolnilnim zdravstvenim zavarovanjem, njegovo ukinitev podpirajo praktično vsi, po skoraj dvajsetih letih političnih obljub pa še vedno plačujemo položnice. Iskati moramo to, kar nam je skupno, in graditi na tem, hkrati pa se zelo jasno postaviti proti avtoritarnosti in partikularnim interesom, to se mi zdi prava pot.
Kako ste s poslanko Ivo Dimic sploh našli pot drug do drugega?
V Inštitutu vedno delujemo na temelju jasnih vsebinskih principov, glede katerih ne popuščamo in ne sprejemamo kompromisov. In ko sem o vsebini naše zahteve, da moramo zakonodajo spremeniti, da bodo kazniva vsa spolna dejanja brez soglasja, da v njej ne bo več zastarele zahteve, da se mora žrtev fizično upirati storilcu, da je to nujno, ker 75 odstotkov žrtev posilstva ob dejanju otrpne in se ne more upirati,  govorila na seji odbora za izobraževanje, ki jo je vodila poslanka, sem jasno povedala, kaj doživljajo žrtve spolnega nadlegovanja in nasilja, zelo jasna sem bila glede tega, kaj je mogoče narediti, da se jih zaščiti – in kaj v tem smislu pričakujemo od politikov.
Ko sem odhajala iz dvorane, je prišla za menoj in dejala, da je slišala, kaj sem govorila, in da razume, da je naloga politike, da se oglasi glede te teme. Pristopila je tudi Nataša Sukič iz Levice, ki je predlagala razširjen sklep in pokazalo se je, kako je ničelna toleranca do nadlegovanja in spolnega nasilja v tej državi predmet skupnega konsenza. To se mi zdi prav, saj mora prav vsaka žrtev čutiti, da ima v državnem zboru politično opcijo, ki stoji za njo. 
Je takšno konkretno, na točno določeno temo osredotočeno sodelovanje, mogoče z Janezom Janšo?
Poslanke in poslanci stranke SDS so že tudi korektno sodelovali tako pri bitki za nov vir pitne vode za Anhovo kot pri redefiniciji kaznivega dejanja posilstva. Vendar pa v širšem pogledu ta stranka deluje tako, da zatira vse kritične glasove.
Ko smo imeli še vlado Marjana Šarca, sem sicer pogosto govorila, da ni razlike med sredinskimi vladami, ki sledijo neoliberalni agendi in med neoliberalno vlado Janeza Janše. No, čas je pokazal, da sem se motila. Trenutna vlada je namreč avtoritarna, zastrašuje, razprodaja. In čeprav smo bili eden najglasnejših glasov proti nekaterim potezam vlade Marjana Šarca, imam lahko z njim korekten odnos, ko gre za vsebinska vprašanja, z Janezom Janšo pa to absolutno ni mogoče, namesto izmenjave argumentov od njega lahko pričakujem zgolj diskreditacije in žaljivke. In to je velika razlika med dvema družbenima realnostma, o katerih se bomo odločali na volitvah. Ena je zavezana k temeljnim vrednotam demokratične skupnosti, možnosti dialoga, druga žal ne.
Torej si ne predstavljate, da skupaj sedeta na kavo? 
Ne. (smeh)
Pa menite, da Slovenci kot družba – torej ne le politika – dovolj dobro razumemo vlogo, ki jo ima v zdravi demokraciji civilna družba? 
Zame civilna družba pomeni delovanje, ki razume, da je politika skupna stvar, da konkretne odločitve vplivajo na konkretne ljudi in ljudi, ki vedo, da lahko zahtevajo spremembe – in se tudi povežejo pri stvareh, ki jih želijo spremeniti, spremembe pa nato tudi dosežejo.
V resnici smo se zelo veliko naučili že od nekih preteklih bojev preteklih generacij, pri čemer rada izpostavljam bitko za pravico do svobodnega odločanja o rojstvu otrok in za vpis tega v ustavo. Poznamo torej primere aktivne drže in aktivnega delovanja. Kar pa se mi zdi pomembno še dodatno poudariti, pa je, da lahko resnično vsak doprinese svoj del. Vsako delo je častno in skupaj lahko dosežemo spremembo. To je naša misija.
Torej vas še več odločevalskih niti v rokah (še) ne mika? Ali vendarle tudi sami razmišljate o prestopu v politiko?
Takoj po zmagi na referendumu se je o tem začelo govoriti, čeprav nikoli nismo razmišljali o tem. Vse skupaj je bilo nenavadno, v referendumu smo padli skoraj po naključju, po uspešnem boju za redefinicijo kaznivega dejanja posilstva nas je poklicala Alenka iz Smetumet, da okoljske organizacije potrebujejo pomoč pri boju za zaščito vode. Mi zmage na referendumu nismo pričakovali, doseči zelo zelo visok kvorum sredi poletja, se nam je zdelo nemogoče. Pripravljeni smo bili na poraz. Potem pa se je kar naenkrat zgodilo, da je bilo v nas projicirano zelo veliko nekega upanja, želje, da iz tega ustvarimo stranko. Ampak te projekcije smo v istem  trenutku ustavili. Mislim, da je vzpostavitev neke politične stranke kompleksen proces, kjer moraš zelo jasno vedeti, kaj je tvoja vsebina, zelo jasno je treba vedeti, na kakšen način nagovarjati ljudi, kako ustvariti skupnost in kako delovati. To je veščina, ki jo je treba jemati resno in z vso odgovornostjo. Mi zavestno vztrajamo na drugačni poti, v sfero političnega vstopamo vsak dan, ampak na drugačen, samosvoj način. Zdi se nam, da lahko več in bolje naredimo na način, na katerega delujemo zdaj. Se postavimo za tiste, ki nimajo glasu, skočimo, ko je treba skočiti in graditi skupnost in zavezništva za naslednje vsebinske bitke.
Pravite – politike se je treba lotevati z vso resnostjo in odgovornostjo. Imate občutek, da se je pri nas kdaj lotevamo ""za hec""? 
Politika bi morala biti mesto oblikovanja ukrepov, ki koristijo skupnosti. Premalo razumemo, da je to kolektiven proces. Izmenjava mnenj, katere cilj bi moral biti izboljšati stvari, ne pa pokazati, kako si pametnejši od drugega ali nasprotnika ponižati. Državljani iz tega procesa ne smemo biti izključeni, zraven moramo biti in izkoriščati vzvode, s katerimi politične stranke primemo za besedo in usmerjamo njihovo delovanje.
Vsi vidimo, da se je trenuten sklic državnega zbora popolnoma oddaljil od tega, kar bi politika morala biti.
V zadnjem letu in pol je postalo še posebej jasno, da je oblast začela delovati vulgarno. Zelo transparentna je v tem, da deli stolčke, kjer več kot vsebina in znanje šteje, v kateri stranki si. Nikogar več ni več sram napisati zelo ogabnih stvari o ljudeh, ki so konec koncev tudi državljani te države. Nivo tega, kaj se pričakuje od politike, je resnično padel.
Kako zelo, sem ugotovila s prihodom v ZDA, kjer me je pravzaprav presenetilo, da je je menjava Trumpa z Bidnom, ki ljudi ne napada in žali po Twitterju, v resnici imela kar velike posledice. Obstaja nek mir, čeprav imajo ljudje različne poglede. Šele takrat sem ugotovila, kako zelo smo pri nas postali imuni na to, da imamo predsednika vlade, ki očitno meni, da si pol ali pa tri četrt Slovenije ne zasluži dostojnega življenja.
Kako pa se v takšni situaciji stopi korak nazaj, kako se znova ""dvigne lestvico""?
To bo naloga vseh nas, da to zahtevamo. Naša naloga je, da strogo obsojamo vse žaljive napade in tvorstvo delovanje, torej tudi na levi strani. Upam pa, da tudi novinci, ki prihajajo, premorejo dovolj refleksije, da vedo, da je treba postaviti mejo in se držati nekih standardov. Vzpostavitev tega minimuma demokratičnega prostora pa je zgolj začetek. Nova oblast bo morala začeti delovati drugače in s konkretnimi politikami oblikovati bolj pravično in enakopravno prihodnost. Tudi tu se lahko nekaj naučijo od Joeja Bidna, ki po prvih uspešnih ukrepih ni uspel zagotoviti tistega, kar so ljudje od njega pričakovali: višje minimalne plače, porodniške, nižje cene zdravil ... Prebivalci in prebivalke Slovenije od naslednje vlade pričakujejo in si zaslužijo več.
Prej ste dejali – mlade zanima prihodnost. Kakšne prihodnosti Slovenije si želite vi?
Takšne, v kateri ne potrebujemo Inštituta 8. marec.
"
https://www.24ur.com/popin/tuja-scena/vnuk-roberta-f-kennedyja-v-zvezi-z-brazilsko-pevko.html,Vnuk Roberta F. Kennedyja v zvezi z brazilsko pevko,"Conor Kennedy, ki je bil pred desetletjem v zvezi s pevko Taylor Swift, je znova srečen v ljubezni. Potem ko se je razšel z Avo Dash, hčerjo znanega producenta, se je zaljubil v brazilsko zvezdnico, pevko Giulio Be. ","27-letni Conor Kennedy se je po razhodu z Avo Dash znova zaljubil. Vnuk pokojnega ameriškega politika Roberta F. Kennedyja se je s hčerjo producenta Damona Dasha v javnosti prvič pojavil junija lani, potem ko sta bila v zvezi že nekaj mesecev. Po koncu zveze je srečo v ljubezni našel z brazilsko pevko.
Giulia Bourguignon Marinho, ki nastopa pod imenom Giulia Be, je na ljubezensko zvezo s Conorjem namignila na družbenih omrežjih. Na valentinovo je na Instagramu objavila nekaj zgovornih fotografij.   
Kennedy se je z Dashovo razšel lani, ko se je vpisal na univerzo Georgetown Law, medtem ko je Ava pričela študirati na kolidžu v Kaliforniji. Za par, ki je pred tem skupaj živel v okolišu Hamptonsa in v Los Angelesu, je to usodna razdalja. Kmalu po razhodu so ameriške medije dosegle govorice o novi zvezi sina Roberta F. Kennedyja mlajšega in Mary Richardson: ''Conor in Giulia se skrivaj videvata, uradno pa sta že par. Ona živi v Riu, vendar skupni čas preživljata v Malibuju.'' Brazilska pevka in tekstopiska je bila v preteklosti nominirana za latinske grammyje, na Instagramu pa ji sledi kar 2.3 milijona oboževalcev. Z glasbene platforme Spotify so ob koncu leta 2020 sporočili, da je bila njena skladba Menina Solta najbolj predvajana pesem v portugalskem jeziku na Portugalskem.
Brazilka ni prva pevka, s katero je Conor ljubezensko povezan. Sin pravnika in okoljskega aktivista je bil v preteklosti v zvezi s pevko Taylor Swift. Par je skupaj preživel poletje 2012, fotografi pa so ju v objektiv ujeli na Kennedyjevem posestvu na Cape Codu. Zvezdnica je v času velike ljubezni za to, da je bila njihovi rezidenci čim bližje, za nekaj več kot štiri milijone na območju Hyannis Porta kupila tudi nepremičnino.  
Kennedy in Swiftova sta se razšla oktobra 2012, glasbenica pa je po koncu zveze na albumu Red izdala pesem Begin Again, ki naj bi govorila ravno o nekdanjem izbrancu. Hišo na Cape Codu je kasneje prodala za skoraj milijon evrov več.
"
https://www.24ur.com/kaj-se-dogaja-s-preiskavami-zoper-ministra-pocivalska-snezica-pivcevo-in-z-grozilnimi-pismi.html,"Kaj se dogaja s preiskavami zoper ministra Počivalška, Snežiča, Pivčevo in z grozilnimi pismi?","Glede na to da se že nekaj časa govori, da je kriminalistična preiskava domnevno sporne nabave zaščitne opreme, v kateri je kaznivih dejanj osumljen tudi gospodarski minister Počivalšek, končana, smo vprašali Nacionalni preiskovalni urad, ali je primer že zaključen. Odgovorili so nam, da lahko potrdijo le to, da preiskovalci NPU še vedno vodijo predkazenski postopek. ","Preverili smo še na Specializiranem državnem tožilstvu, ki vodi in usmerja preiskavo. ""Obveščamo vas, da kazenske ovadbe še nismo prejeli in pojasnjujemo, da so bila izvršena vsa opravila, povezana z usmeritvami državnega tožilstva."" V prevodu – za tožilce je zadeva zaključena, saj naj bi preiskovalci naredili vse, kar jim je naložilo tožilstvo. In kje so torej rezultati? Kje se je zataknilo?
Nacionalni preiskovalni urad smo vprašali še, kdaj bo preiskava predvidoma zaključena, še pred volitvami ali po aprilu? ""Čas trajanja predkazenskih postopkov je odvisen od obsega operativnih aktivnosti, ki jih je potrebno opraviti v takih kriminalističnih preiskavah v skladu z Zakonom o kazenskem postopku – od zbiranja obvestil in dokumentacije, pridobivanja ugotovitev drugih organov, preiskovalnih dejanj, finančnih preiskav, pregleda zaseženih elektronskih podatkov in listin, pri čemer je treba vse dokaze ustrezno zavarovati, pregledati in ovrednotiti,"" nam je konec prejšnjega meseca odgovorila Maja Ciperle Adlešič s Policije. V minulih dneh še enkrat preverimo na tožilstvu, ali so morda že dobili kakšno pošto iz NPU. ""Nič,"" odgovorijo. Zakaj zadeva stoji in kaj točno se dogaja s preiskavo na NPU, tako ni znano.
Ob tem so glavnega preiskovalca v tej zadevi premestili v Tacen, kjer zdaj vodi delovno skupino za zaostanke, ki so jih pridelali na Policijski upravi Ljubljana. Na to je opozorila tudi nekdanja generalna direktorica Policije Tatjana Bobnar, ki je bila minuli petek zaslišana pred parlamentarno komisijo, ki preiskuje sume političnega vmešavanja v delo Policije. ""Delovno skupino za zaostanke zdaj vodi preiskovalec NPU, ki je bil umaknjen, tako se govori, iz preiskave nabave zaščitne opreme. Se ne ve, ali je to nagrada ali kazen za njega?"" Torej če umikajo kriminaliste iz preiskave zoper ministra Počivalška, bi človek pričakoval, da jih ne potrebujejo več, ker je zadeva končana.
Enako smo januarja preverjali tudi za preiskavo, ki jo NPU vodi zaradi afere SRIPT, kjer je med osumljenci kaznivih dejanj tudi nekdanja kmetijska ministrica Aleksandra Pivec. Gospodarsko ministrstvo je kazniva dejanja v tej zgodbi naznanilo že konec leta 2019, rezultatov kriminalistične preiskave pa še vedno ni. Adlešičeva nam je odgovorila, da tudi glede porabe evropskih sredstev predkazenski postopek na NPU še poteka in da zaradi varovanja interesa postopka več podatkov ne morejo posredovati. Končana ni niti preiskava domnevno spornih poslov davčnega svetovalca Roka Snežiča, ki jo je Nacionalni preiskovalni urad začel že leta 2018, po štirih letih rezultatov še vedno ni. Medtem pa je notranji minister Aleš Hojs prejšnji teden na preiskovalni komisiji v državnem zboru hvalil novo šefico NPU Petro Grah Lazar, ki da je poskrbela, da stvari hitreje tečejo in da ne ležijo več v predalu. Imajo na NPU morda dve vrsti predalov?
Katastrofalno uhajanje zaupnih informacij
Notranji minister Aleš Hojs, ki zelo rad razlaga o uhajanju policijskih informacij v druge medijske hiše, molči o strankarskih portalih, kjer je bil direktor in kjer dejansko objavljajo zaupne informacije. To je počel tudi pred preiskovalno komisijo minuli teden, ko so ga na zaslišanju v državnem zboru spraševali, kako je mogoče, da so se informacije o hišnih preiskavah pri gospodarskem ministru Počivalšku v javnosti pojavile že dan prej. Kar se je, mimogrede, zgodilo prvič v zgodovini slovenske Policije. Minister Hojs se je sprenevedal:""Sem bil izjemno nezadovoljen, da se je informacija pojavila v javnosti. Ni prvič, očitno je naša Policija na tako nizkem nivoju glede čuvanja informacij. Je pa razumljivo, če imate na položaju namestnika direktorja NPU osebo, ki je bila po mojih informacijah v partnerski zvezi z novinarko POP TV, kjer smo izvedeli, kje se bo kakšna zadeva odvila."" Minister je tako spet širil lažne informacije in zavajal, saj na POP TV nikoli nismo objavljali, kdo bo imel naslednji dan hišne preiskave. Da bodo hišne preiskave pri ministru Počivalšku so dan prej namreč razkrili prav na portalu, ki je v solasti poslancev največje vladne stranke. 
Tudi novico o tem, da je Policija odkrila storilca, ki je politikom pošiljal grozilna pisma in naboje, smo najprej lahko prebrali v provladnih medijih, kjer je bilo iz besedila povsem jasno razvidno, za koga gre. Zagotovo se je domnevni storilec tudi sam prepoznal. Na naši spletni strani smo zgodbo objavili kasneje. Prave razsežnosti te informacije pa so se pokazale šele kasneje, ko je postalo jasno, da preiskava sploh še ni končana, da ni bilo še niti hišnih preiskav, kaj šele kazenske ovadbe. Preiskovalci so bili po naših informacijah šokirani, ker je šla informacija v javnost. Po dveh tednih zdaj še niti besede o izsledkih preiskave, osumljencih ali ovadbah. Policija se je zavila v molk in ne odgovarja na vprašanja.""V povezavi z vašimi vprašanji vam lahko odgovorimo le, da poteka intenzivna kriminalistična preiskava in da več podatkov ne moremo posredovati zaradi interesa preiskave,"" sporoča Drago Menegalija.
Predsednik parlamentarne preiskovalne komisije Rudi Medved je na zaslišanju minuli konec tedna ministru Hojsu dejal, da je sporočilo v provladnih medijih kompromitiralo preiskavo in verjetno preprečilo celo hišne preiskave. Kompromitirana je bila tudi hišna preiskava pri Počivalšku, takrat je bil vodja NPU Igor Lamberger. Obstaja sum – saj so preiskovalci po naših informacijah zaznali več stvari, ki so kazale na to, da so bili osumljenci, na primer pred hišno preiskavo pri Roku Snežiču, vnaprej obveščeni, da jih bo obiskala Policija. Zaradi tega je po naših informacijah v predkazenskem postopku na tožilstvu tudi vodja NPU Petra Grah Lazar. Ta je na preiskovalni komisiji priznala, da osebno pozna Roka Snežiča.
Vendar pa notranjevarnostni postopki na Policiji ne dajo nobenih rezultatov in se ne odkrije niti to, ali kdo nosi zaupne sodne odredbe iz hiše, še preden pridejo kriminalisti do osumljencev. Tudi zdaj naj bi bil odrejen interni nadzor zaradi lansiranja podatkov o tem, da so odkrili domnevnega pošiljatelja grozilnih pisem politikom. Na naša vprašanja, ali to drži in ali naj bi za to res poskrbel direktor Uprave kriminalistične policije Vojko Urbas, na Policiji ne odgovarjajo. Bo pa tudi to zadevo pod drobnogled vzela parlamentarna komisija, ki preiskuje morebitne sume političnega vmešavanja v delo Policije, je napovedal Medved. Kot pravi, je nenavadno, da se je ta informacija znašla v provladnih medijih, še preden so bile hišne preiskave pri osumljencu. Sprašuje se, komu je to v interesu:""Samo brezobzirna avtoritarna oblast zlorablja svoje podpornike, da grozi s smrtjo sama sebi in to seveda izrablja za obračun s političnimi nasprotniki. Vprašamo se lahko, ali smo prizadeti, ker je očitno vladajoča politika s to hudo manipulacijo vznemirila državljane in sama iz sebe želela narediti žrtev. Odvrgli so človeka, ki so ga najprej zlorabili, zdaj pa stvari tečejo naprej tako, da odpirajo še več vprašanj.""
Na zaslišanju pred preiskovalno komisijo se je potrdila še ena laž o domnevnih nepravilnostih pri navideznem odkupu prepovedanih drog. V zgodbo je politika vpletla kriminalista na Nacionalnem preiskovalnem uradu. Poslanec Zmago Jelinčič je na izredni seji državnega zbora namreč razlagal, da naj bi si uslužbenec NPU od neke osebe izposodil šest tisoč evrov za navidezni odkup prepovedane droge, denarja pa da noče vrniti. Na poslansko vprašanje Predraga Bakoviča iz SD je notranji minister odgovoril, da ta zgodba drži. Čeprav so s Policije odgovorili, da se ta dogodek sploh ni zgodil in zanikali navedbe Jelinčiča. Minister Hojs pa spet po svoje:""Izpovedba neposredno oškodovanega v konkretni zadevi potrjuje resničnost dogodka, da si je torej uslužbenec NPU od njega izposodil denar v višini šest tisoč evrov, ki naj bi bil namenjen navideznemu odkupu prepovedane droge. Tega denarja pa mu nikoli ni vrnil.""
Poslanec Bakovič je na zaslišanju Hojsa vprašal tudi o tej zgodbi, kaj je na koncu pokazala preiskava. Ministru ni preostalo drugega, kot da je priznal, da je šlo za neresnične informacije. Opravičila kriminalistom seveda ni. Nekateri so deležni celo kazenskih ovadb. V domnevno spornih ravnanjih pa sodelujejo še nadzorniki, ki odkrivajo ""strokovne napake"" na podlagi dokumentov, ki ne obstajajo. V poročilih navajajo, da je imel nekdo šest mesecev v predalu pobudo za hišno preiskavo. Govorijo o dokumentu, ki ne obstaja in predkazenskem postopku, ki se še ni niti začel. In ker nadzorniki najdejo dokument, ki ga ni bilo, šefica NPU o tem obvesti Sektor za notranje preiskave in integriteto, da poskrbijo za kazensko ovadbo zaradi nevestnega dela v službi. Tožilstvo seveda ovadbo po hitrem postopku zavrže, ker je povsem neutemeljena. Pa vendar o dokumentu, ki ne obstaja, notranji minister prejšnji teden razlaga tudi članom preiskovalne komisije in opozori, da je pet mesecev res predolga doba, da vzameš osnutek pobude za hišno preiskavo iz predala.

"
https://www.24ur.com/novice/slovenija/poziv-k-locitvi-politike-od-upravljanja-druzb-v-drzavni-lasti.html,Poziv k ločitvi politike od upravljanja družb v državni lasti,"Združenje nadzornikov Slovenije in Komisija za preprečevanje korupcije sta političnim strankam poslala poziv k uveljavitvi družbenega konsenza na področju upravljanja državnih družb. To je po njunem mnenju primeren trenutek, da se na tem področju dajo ustrezne zaveze za nujno ločitev politike od upravljanja družb v državni lasti.","Po besedah predsednika Komisije za preprečevanje korupcije (KPK) Roberta Šumija so skupni poziv političnim strankam poslali zato, ker želijo, da se ""tudi to področje izpostavi kot eno pomembnejših glede nadaljnjega vodenja države"". ""Vse stranke pozivamo, naj se zavežejo k ločitvi politike od upravljanja družb v državni lasti,"" je povedal na današnji novinarski konferenci v Ljubljani.
Po njegovem prepričanju je treba pri imenovanjih doseči strokovnost, transparentnost in sledljivost postopkov ter na vodilna mesta postaviti strokovnjake z visoko stopnjo integritete. Zato skupaj z Združenjem nadzornikov Slovenije (ZNS) pozivajo, naj nosilci oblasti spoštujejo zakone, naj se sistemi spreminjajo premišljeno in strokovno, naj se pri kadrovanju opira na sposobnost, izkušnje in neodvisnost ter naj se izvaja protokol za razkritje pritiskov in sankcioniranje.
Kot je povzel predsednik ZNS Gorazd Podbevšek, se mora oblast najprej držati zakonov, sistema pa ni treba vsakokrat rušiti, temveč ga je treba nadgrajevati, pri tem pa se opreti na znanje in izkušnje. ""To, da so politične kvote, je potrebno in pomembno, narobe pa je, ko se razprave razširijo na funkcije v gospodarstvu. V gospodarske družbe, tako državne kot druge, je treba kadrovati po nekih standardih,"" je poudaril.
Politiko pozivajo k doslednemu izvajanju pravil upravljavca premoženja. ""Slovenski državni holding (SDH) je namenjen temu, da je branik med politiko in gospodarstvom oziroma da legitimne politične interese prevaja v strokovne odločitve glede družb,"" je orisal in menil, da SDH orodij, predvsem v obliki prijavljanja pritiskov komisiji, ne uporablja dovolj dobro. Za to je na voljo tudi protokol, ki članom nadzornih svetov in uprav pomaga, da razkrijejo pritiske.
V pozivu so izpostavili še zavezo za sankcioniranje in prevzemanje odgovornosti. ""Člani nadzornih svetov in uprav, ki upoštevajo interese, ki niso interesi družbe, so premalokrat sankcionirani,"" je ocenil Podbevšek, pa čeprav pravila za to obstajajo že sedaj. Tudi za to, da kršitve sankcionirajo nosilci politične oblasti, imamo po njegovem prepričanju na voljo vse mehanizme, tako da tisti, ki to zlorabljajo, za to odgovarjajo s premoženjem ali kazensko.
Šumi je ocenil, da politična kultura in kultura upravljanja družb v večinski lasti države nista na želeni ravni. ""Komisija to ugotavlja že desetletja, ne glede na to, kdo je v vladi, v zadnjem času pa je to še posebej očitno. Namesto da bi dosegli napredek, zaznavamo korak nazaj. To ne bi smela biti realnost vsakokratne vladajoče politike,"" je povzel.
V državi imamo zakonski okvir za sankcioniranje, a v praksi tega po njegovih besedah ne vidimo pogosto. Na področju nepravilnih ali neprimernih kadrovanj ni ustrezne nadzorne institucije. ""Komisija ima omejene pristojnost, je pa v preteklosti vladi in ministrstvom podala številna priporočila, a se ta pogosto ne upoštevajo,"" je dodal in podčrtal, da je nujna tudi zaveza, da se bodo odstopanja sankcionirala.
Podbevšek je poudaril še, da sodna praksa na tem področju ni dobra, težava pa ni le v pravosodju, temveč je problem tudi to, da se takšni postopki premalokrat začnejo: ""Če ni tožnika, ni sodnika."" Šumi je dodal, da komisija ne prejme veliko prijav. KPK obravnava vsako prijavo, četudi je anonimna. Med njimi pa ni nobene glede kadrovanja v Pošti Slovenije, je še povedal predsednik KPK.
"
https://www.24ur.com/novice/tujina/rusija-zakljucila-vojaske-vaje-na-krimu-vojska-se-umika-v-notranjost-drzave.html,"Blinken pravi, da ZDA nimajo dokazov o ruskem umiku","Ameriški državni sekretar Antony Blinken je dejal, da ZDA kljub drugačnim trditvam Moskve nimajo dokazov o znatnem umiku ruskih sil z meja Ukrajine. ""Na žalost je razlika med tem, kar Rusija pravi, in tistim, kar počne. Tisto, kar vidimo, ni znaten umik,"" je dejal. Obrambni ministri zveze nato so medtem dejali, da bodo preučili možnosti dolgoročnejše krepitve sil na vzhodu. Ruski varnostni svet pa ZDA vidi kot grožnjo. ","Kot je sporočilo rusko obrambno ministrstvo, se vojaške enote, ki so se udeležile napovedanih vaj na Krimskem polotoku, umikajo v notranjost Rusije. Rusija je predhodno že zaključila vojaške vaje v bližini vzhodne ukrajinske meje, umik njenih enot pa se je pričel ravno okrog datuma, ko naj bi se po napovedih Washingtona začela domnevna ruska invazija. 
Toda Blinken je dejal, da prav nasprotno, sile, ki naj bi vodile napad na Ukrajino, ostajajo na meji. Zato nevarnost invazije ostaja realna, je dejal Blinken. Rusija je sicer že v torek je najavila tudi prvi umik svojih vojakov z ukrajinskih meja.
Blinken je še dejal, da se lahko ruski predsednik Vladimir Putin kadar koli odloči za napad, danes, jutri ali naslednji teden, sile za pritisk na Ukrajino ima pripravljene. Zavzel se je za diplomatsko rešitev, ob tem pa dodal: ""Pripravljeni smo na diplomacijo. Pripravljeni smo na agresijo. Na oboje smo pripravljeni.""
Podobno je tudi ukrajinski predsednik Volodimir Zelenski danes dejal, da ne vidi znakov umika ruskih sil z ukrajinske meje. Kot je povedal v izjavi za britanski BBC na vojaškem poligonu na zahodu Ukrajine, ""še nismo videli nikakršnega umika, ampak zgolj slišali o tem"". Ko se bodo sile umikale, ""bo to lahko vsak videl"", ne le vojska, je pojasnil.
Iz Bele hiše so medtem sporočili, da se bosta še danes po telefonu slišala ameriški predsednik Joe Biden in nemški kancler Olaf Scholz. Ta je bil v torek na obisku v Rusiji, kjer se je srečal s Putinom, dan prej pa je obiskal Ukrajino. Scholz je bil sicer prejšnji teden na obisku v Beli hiši.
Nato bo preučil možnosti dolgoročnejše krepitve sil na vzhodu
Obrambni ministri zveze Nato so zaradi ruske grožnje Ukrajini danes naročili opredelitev možnosti za dolgoročnejšo krepitev zavezniških sil na vzhodnem krilu. Nabor možnosti se pričakuje v nekaj tednih. Rusko nasprotovanje varnostni ureditvi v Evropi je ""nova realnost"", je ob tem ocenil generalni sekretar zavezništva Jens Stoltenberg.
Obrambni ministri so pristojnim vojaškim službam naročili opredelitev možnosti za dolgoročnejšo krepitev sil na vzhodnem krilu zavezništva, tudi z novimi bojnimi skupinami v srednjem in vzhodnem oziroma jugovzhodnem delu Evrope, je povedal generalni sekretar.
Ministri so danes sprejeli tudi skupno izjavo, v kateri so izrazili veliko zaskrbljenost zaradi zelo obsežnega, neizzvanega in neutemeljenega kopičenja ruskih sil v in ob Ukrajini ter v Belorusiji. Stoltenberg govori o precej več kot 100.000 ruskih vojakov ob in v Ukrajini. V izjavi so zapisali, da dejanja Rusije pomenijo resno grožnjo evroatlantski varnosti, zato s ciljem zagotovitve obrambe vseh zaveznic nameščajo dodatne kopenske sile na vzhodnem delu zavezništva ter dodatne pomorske in zračne sile, povečali pa so tudi pripravljenost sil.
""Pripravljeni smo tudi še dodatno okrepiti obrambno in odvračalno držo v odziv na vse možnosti,"" so zapisali v skupni izjavi. Ob tem so izpostavili, da so njihovi ukrepi preventivni, sorazmerni in da ne prispevajo k zaostrovanju razmer.
Končne odločitve o tem, kje bi nove večnacionalne bojne skupine lahko bile in kako bi delovale, še ni. Za zdaj je poleg krepitve navzočnosti v baltskih državah in na Poljskem predvidena namestitev sil v Romuniji, ki naj bi jo vodila Francija. Bi pa lahko načrti vključevali še Bolgarijo, Slovaško in Madžarsko.
Rusko nasprotovanje varnostni ureditvi Evrope in jedrnim načelom zavezništva je Stoltenberg označil za ""novo realnost"". ""Ne vemo, kaj se bo zgodilo v Ukrajini. Vemo pa, kaj se je že zgodilo,"" je dejal. Rusija ob in v Ukrajini kopiči vojake in opremo, za zdaj dokazov o umikanju sil, o čemer sicer govorijo v Moskvi, ni, je ponovil.
O nedavnih kibernetskih napadih v Ukrajini in možnosti, da ti pomenijo začetek obsežnejše vojaške operacije, pa je Stoltenberg dejal, da kibernetski napad je ukrep, ki bi ga pričakovali pred večjo vojaško operacijo v Ukrajini, zato jih to skrbi in zato Rusijo znova pozivajo k umiritvi razmer.
Stoltenberg sicer vztrajno ponavlja zavezniško vabilo Rusiji k čimprejšnjemu srečanju v okviru Sveta Nata in Rusije, mehanizma za posvetovanje in sodelovanje, ki so ga vzpostavili pred dvema desetletjema. Ta se je 12. januarja sestal prvič po dveh letih in pol. 
Ponavlja tudi, da bo Nato vztrajal pri svojih jedrnih načelih, kot je pravica vsake države, da sama odloča o svoji varnostni ureditvi, da pa so se zaveznice pripravljene pogovarjati o krepitvi obstoječih komunikacijskih kanalov, o ruskih skrbeh glede evropske varnosti in o nadzoru nad oboroževanjem.
Generalni sekretar ob tem izpostavlja tudi pomen nadaljnje krepitve obrambnih proračunov zaveznic. Zadovoljen je, da se izdatki evropskih zaveznic in Kanade večajo sedmo leto zapored in da so te od leta 2014 za obrambo namenile dodatnih 270 milijard ameriških dolarjev.
Informacij o tem, koliko zaveznic po novih podatkih že izpolnjuje cilj dveh odstotkov bruto domačega proizvoda (BDP) za obrambo, Stoltenberg ni posredoval. Je pa pozdravil podatek, da velika večina zaveznic že namenja najmanj petino obrambnih proračunov za naložbe.
V ameriških in britanskih medijih se je sicer zadnje dni napovedovala ""neizbežna ruska invazija"", ki naj bi se pričela danes okrog prve ure zjutraj, pri tem pa so se sklicevali na obveščevalne vire iz ZDA in Velike Britanije. O skorajšnjem napadu so govorili tudi predstavniki obeh vlad. Nič od tega pa se (za zdaj) ni uresničilo. Ravno nasprotno, Moskva sporoča, da se vojaške vaje, ki so bile napovedane in potekajo vzdolž vzhodne ukrajinske meje, na Krimu in v Belorusiji, zaključujejo, enote pa da se umikajo na izhodiščne položaje v notranjosti države. 

Ob tem je rusko obrambno ministrstvo objavilo več posnetkov, ki prikazujejo umik ruskih čet.
Rusija ob tem Washington obtožuje, da poskušajo ZDA ustvariti histerijo, ki bi služila kot izgovor za dodatno nameščanje ameriških čet v Evropi. 
Spletne strani ukrajinske vlade in njenih ministrstev pa so v torek utrpele serijo kibernetskih napadov, zaradi katerih nekaj časa niso delovale. O poskusu napadov so poročali tudi iz dveh ukrajinskih bank. Tiskovni predstavnik Kremlja Dimitrij Peskov je zanikal rusko vpletenost v kibernetske napade, vključno z zadnjimi dogodki v Ukrajini. 
Ob vse večji bojazni zaradi možnosti ruske invazije na Ukrajino je ukrajinski predsednik Volodimir Zelenski sicer današnji dan razglasil za dan enotnosti. ""Veliki ljudje velike Ukrajine! Ta dan je naš,"" je sporočil sodržavljanom. ""Tisti, ki živijo na desnem in levem bregu Dnepra, v mestih in vaseh, v bližini Karpatov, na obalah Črnega in Azovskega morja,"" je še objavil na družbena omrežja.
V televizijskem nagovoru pa je kasneje dejal, da so Ukrajinci združeni okoli skupne želje, da ""živijo v miru, srečno, v družini, otroci s starši"". ""Nihče ne more ljubiti našega doma kot mi. In samo mi, skupaj, lahko zaščitimo svoj dom,"" je še dejal.
Ruski varnostni svet vidi ZDA kot grožnjo
Ruski varnostni svet vidi ZDA, ki so v Evropi v minulih letih namestile več deset tisoč vojakov in orožja, kot grožnjo. Po besedah namestnika sekretarja varnostnega sveta Mihaila Popova se je Rusija prisiljena na te grožnje odzvati. Washington je tudi obtožil protiruske histerije.
ZDA so v zadnjih sedmih letih povečale svoje kopenske sile v Evropi za 30 odstotkov, medtem ko se je intenzivnost letov ameriških bombnikov blizu ruske meje v zadnjem letu povečala za 40 odstotkov, je v pogovoru za ruski dnevnik Rosiska Gazeta povedal Popov. Kot je dejal, je glavni cilj ZDA v Evropi ""ustvarjanje stalne grožnje"" proti Rusiji. Tako so v regiji vzpostavile znatno vojaško silo, ki šteje več kot 60.000 vojakov, 200 tankov in približno 150 bojnih letal.
ZDA tudi ohranjajo svoje taktično jedrsko orožje ""v stanju pripravljenosti"", krepijo pa se tudi ""zmogljivosti evropskega segmenta ameriškega globalnega protiraketnega ščita"", je še dejal. Rusija se je prisiljena na te grožnje, ki zahtevajo finančne in materialne vire, odzvati. Navzočnost ameriških sil in njihova agresivna politika zato Rusiji povzroča finančno in gospodarsko škodo, je zatrdil.
Popov je Washington tudi obtožil, da podpihuje protirusko histerijo ne le zato, da bi odvrnil Rusijo, ampak tudi, da bi Evropi ponudil svojo vojaško tehnologijo in oskrbo z energijo. Varnostni svet Rusije je organ, ki mu predseduje predsednik države. Sprejema odločitve v povezavi z nacionalno varnostjo in vprašanji strateškega pomena.
"
https://www.24ur.com/novice/slovenija/slovenska-podjetja-prestavljajo-poslovne-poti-v-ukrajino.html,Slovenska podjetja prestavljajo poslovne poti v Ukrajino ,"Slovenska podjetja, ki delujejo na ukrajinskem trgu, zaradi zaostrovanja odnosov med Ukrajino in Rusijo še niso občutila izpada poslovanja. Zavedajo pa se morebitnih tveganj za poslovanje v obeh omenjenih državah. Poslovne poti v Ukrajino trenutno prestavljajo na poznejši čas.","Iskratel ima v Ukrajini svoje lokalno podjetje, katerega poslovanje predstavlja med pet in šest odstotkov letne prodajne realizacije skupine, so pojasnili v Iskratelu. ""Poslovanje trenutno zaostrenim razmeram navkljub poteka nemoteno in tekoče. Se pa dobro zavedamo vseh tveganj, ki bi jih lahko prinesel najhujši scenarij. Tako bi se lahko določeni projekti zamaknili, nekateri tudi za več let, kar seveda pomeni slabše poslovanje tako za Ukrajino kot tudi za Rusijo,"" je povedal glavni direktor Iskratela, Robert Kuzmič. Zaposlenih iz Slovenije Iskratel v Ukrajini nima, saj vse delo opravi tamkajšnja lokalna ekipa, vključno z direktorjem, je še dodal Kuzmič.
Za Duol predstavlja ukrajinski trg le nekaj odstotkov realizacije. ""Trenutno potekajo pogovori o večjem projektu, nogometni dvorani, ki pa bo, če bo podpisana pogodba, realiziran v naslednjem letu,"" je povedal prvi mož Duola, Dušan Olaj.
Zaostrovanje razmer na poslovanje Duola v Ukrajini neposredno ne vpliva. ""Se pa glede na to, da poslujemo tako z Rusko federacijo kot tudi z Ukrajino, vrstijo vprašanja naših strank o tem, koga podpiramo. Vsem zelo jasno povemo – in to je naša poslovna politika povsod – da se do političnih vprašanj nikjer in nikoli ne opredeljujemo in da so to izključno zadeve vpletenih strani,"" je poudaril.
V Duolu so sicer prihodnji teden načrtovali pot v Ukrajino, ki pa jo bodo iz previdnosti prestavili na poznejši čas.
Posledice morebitnega ruskega napada na Ukrajino Olaj težko oceni. ""Problem vidimo predvsem v morebitnih zahtevah vpletenih strani, da bi se morali do konflikta opredeljevati. Vsekakor pa bi morebitna vojna tako na eni kot na drugi strani za nekaj časa pretrgala investicijske tokove in posledično pomenila izpad naročil in posla,"" je še dodal Olaj.
Intereuropa ima v Ukrajini odvisno družbo TOV TEK ZTS Užgorod, ki pa sodi med manjše družbe v skupini tako po prihodkih kot po številu zaposlenih. Prihodki te odvisne družbe predstavljajo manjši delež, manj kot 1,5 odstotka v strukturi vseh prihodkov skupine, so pojasnili. V tej družbi nimajo zaposlenih slovenskih državljanov, družba pa je umeščena na zahod Ukrajine, blizu meje s Slovaško in Madžarsko.
""Blagovni tokovi med EU in Rusijo so bili že do zdaj v veliki meri prekinjeni; ocenjujemo, da ta nova zaostritev na družbo TOV TEK ZTS Užgorod ne bo imela pomembnejšega vpliva,"" so dodali. V tem trenutku tudi težko ocenjujejo vpliv morebitnega napada Rusije na Ukrajino, saj bi na poslovanje odvisne družbe vplivale motnje v blagovnih tokovih in oskrbovalnih verigah.
V Ukrajini deluje tudi Lek, v katerem pa so pojasnili, da političnih dogodkov in s tem povezanih aktivnosti skladno s pravili Novartisa ne komentirajo.
"
https://www.24ur.com/novice/slovenija/podarimo-ti-kar-33.html,Podarimo ti kar 33€, V najboljši spletni trgovini 4C.si ti podarijo kar 33€. ,"Spletna trgovina 4C.si je med 5.000 sodelujočimi spletnimi trgovinami iz 3 držav zasegla odlično 1. mesto. Ocenjena je bila z 9.7 od možnih 10 točk in tako prehitela vse svoje konkurente.
Ob tako čudovitem uspehu prav vsakemu izmed vas podarijo 33€ . Unovčiš jih s kodo MOJIH33 na njihovem spletnem mestu  >> spletna trgovina 4C.si. In kako jim je uspelo, da so med 5.000 sodelujočimi spletnimi trgovinami zasegli tako čudovit uspeh? O tem smo povprašali Mojco Koražija, direktorico podjetja 4C d.o.o.:  ""Na trgu smo že več kot 10 let in naša konkurenčna prednost je hitra odzivnost, komunikacijske sposobnosti in zelo kratki dobavni roki. Zgodbo, kjer smo v začetku prodajali le 5 čistil za sedežne garniture, smo iz leta v leto nadgrajevali in danes zraven teh čistil prodajamo tudi čudovite ročne ure urbanih znamk Michael Kors, Guess, Emporio Armani in Armani Exchange, Hugo Boss, Esprit, Just Cavalli, ... Pri nas najdete izbrane dišave tako zanjo kot zanj in seveda sočna očala popularnih urbanih blagovnih znamk Guess, Michael Kors, Swarovski, Just Cavali,... Našim cenjenim strankam smo zelo hvaležni, da so v vseh teh letih prepoznale naš trud in koncept naše spletne trgovine 4C.si. 
""Politika podjetja, da stranki ponudimo kar največ za njen denar, je naš moto, ki nas spremlja že od prvega dne. Tako se nam pogosto dogaja, da nas stranke, ki nas še ne poznajo, pokličejo in povprašajo, kako to, da so naše cene tako ugodne v primerjavi z ostalimi ponudniki,"" z nasmehom pove Mojca Koražija.
Izkoristi svojih 33€, ki ti jih podarjajo s kodo: MOJIH33. Razvajaj se in si polepšaj današnji dan ter si izberi nakaj najlepšega zase in tvoje najdražje >>  TUKAJ 
Naročnik oglasa je 4Cd.o.o.
"
https://www.24ur.com/novice/slovenija/slovenka-leta-2021-je-nika-kovac.html,Slovenka leta 2021 je Nika Kovač,"Za Slovenko leta 2021 je bila izbrana antropologinja in sociologinja, ustanoviteljica in direktorica Inštituta 8. marec Nika Kovač. Najbolj znana je zaradi vloge pri kampanji proti zakonu o vodah in peticiji Samo ja pomeni ja, poleg tega pa je bila tudi del elitnega razreda fundacije Baracka Obame 40 bodočih evropskih voditeljev, kjer se je med drugim učila od ljudi iz ameriške administracije.","
Slovenko leta vsako leto izberejo bralke in bralci revije Jana. Letos so izbirali med devetimi imeni, oziroma 15, saj je bilo šest žensk nominiranih skupaj. Ženska, ki je po njihovem mnenju najbolj zaznamovala preteklo leto pa je prav Nika Kovač, ki ji je bil naziv dodeljen na svečani prireditvi v Linhartovi dvorani Cankarjevega doma. ""Za naslov se potegujejo kandidatke, ki se lahko pohvalijo s posebnimi pozitivnimi lastnostmi, prizadevanjem za boljši svet, pokončno držo ali uspešnostjo na svojem področju,"" pojasnjujejo pri reviji. 
Kdo je Nika Kovač?
Za Kovačevo bi moral danes slišati že skoraj vsak. Je ena najbolj prepoznavnih slovenski aktivistk, najbolj prepoznavna zaradi njene vloge pri kampanji proti zakonu o vodah, ko je s svojim odločnim nastopom mobilizirala več kot 600.000 državljanov, da so glasovali prosti spornemu zakonu o vodi. Poleg tega je bila obraz peticije Samo ja pomeni ja, ki jo je politika po pritisku javnosti naposled tudi uzakonila. 
Antropologinja in sociologinja, ustanoviteljica in direktorica Inštituta 8. marec se zaveda, da je ""moč v skupnosti, in to nenehno dokazuje"", piše revija. 
Med drugim je bila del elitnega razreda fundacije Baracka Obame 40 bodočih evropskih voditeljev, kjer se je učila od ljudi iz ameriške administracije in se povezovala z najbolj prodornimi aktivisti, pri čemer se je tudi srečala z bivšim predsednikom ZDA. Ko je Obama avgusta lani dopolnil 60 let, pa jo je uvrstil še med 60 svetovnih snovalcev družbenih sprememb.
Kot so poudarili tudi pri reviji, se kot Obamova štipendistka in raziskovalka na Univerzi Kolumbija v New Yorku ""redno ozira v Slovenijo in ne neha prebujati civilne družbe. Sočutno, iskreno in zavzeto gradi skupnost, kar je v tem individualiziranem svetu izjemen uspeh"".
Številni se sprašujejo, kdaj bo vstopila v politiko, vendar je avgusta lani na to vprašanja odgovorila: ""Ne, absolutno ne. Nika Kovač se odpravlja v tujino, tako da me ne bo na nobeni listi."" 
Decembra se je sestala s predsedinkom LMŠ Marjanom Šarcom, marsikdo pa je pričakoval, da bo napovedala kandidaturo na listi. ""Ogromno ljudi me je vprašalo, če bom danes z LMŠ napovedala kandidaturo. Ne bom je napovedala. Niti nisem bila k temu povabljena,"" je dejala ob koncu preteklega leta. 
Po njenem mnenju civilna družba sicer lahko sodeluje tudi s politiko, kadar se borijo za iste cilje. Hkrati pa so lahko glede naslednje teme ponovno na nasprotnih bregovih, je pripomnila. V pogovoru s Šarcem je tako poudarila, da bo ostala na strani civilne družbe. Čeprav v nekaterih točkah lahko sodelujejo tudi z LMŠ in ostalimi opozicijskimi strankami, vseeno nameravajo predstavnikom vlade, ko bo treba, stopiti nasproti. 
Za naslov se je potegovalo še osem kandidatk
Med drugim so se za naslov Slovenka leta potegovale še upokojena specialistka nevrologije in psihiatrije Vida Drame Orožim, športna plezalka Janja Garnbret, psihoterapevtka in biopsihologinja, pa tudi mamica dveletnega Urbana Špela Miroševič, igralka Zvezdana Mlakar, ekonomistka in izvršna direktorica Slovenskega združenja bolnikov z limfomom in levkemijo Kristina Modic, biologinja, okoljevarstvenica, aktivistka in častna predsednica Društva za preučevanje rib Slovenije Andreja Slameršek ter docentka, doktorica, profesorica, ki je pred mariborsko univerzo z občutenim govorom podprla dijake, ki so protestirali proti zaprtju šol, Emilija Stojmenova Duh. Za naslov so se potegovale še članice organizacije Pravna mreža za varstvo demokracije, so še sporočili.
"
https://www.24ur.com/novice/tujina/orban-ob-zacetku-volilne-kampanje-z-obljubami-drzavljanom-in-kritiko-opozicije.html,"Orban pohvalil svojo vlado, ostro napadel opozicijo in nakazal možnost izstopa iz EU","Madžarski premier Viktor Orban je v govoru o stanju v državi pohvalil dosežke svoje vlade in ostro napadel opozicijo. Prav tako ni skoparil s kritikami na račun EU, Madžarom pa je obljubil podaljšanje ugodnosti zaradi naraščajočih cen energentov in inflacije. Orban je prvič nakazal tudi možnost madžarskega izstopa iz EU.","Na Madžarskem se je začela uradna volilna kampanja pred aprilskimi parlamentarnimi volitvami. Orban, ki se po oblikovanju volilnega zavezništva šestih opozicijskih strank tokrat sooča z najmočnejšo konkurenco, odkar je leta 2010 prevzel oblast, pa je z govorom tudi uradno začel kampanjo svoje stranke Fidesz.
Orban je spomnil na ugodnosti za družine in upokojence, na dobre gospodarske kazalce in uspešen zagon po pandemiji. Iz trenutne krize zaradi pandemije izhajamo močnejši, kot smo vanjo vstopili, je dejal madžarski premier.
Opozicijo je obtožil ""resne neodgovornosti"", ko vlado označuje za diktatorsko, in dejal, da bo, če bo opozicija uspela priti na oblasti, slabo upravljala z državo. ""Ne samo virus, tudi levica je napadla Madžarsko,"" je dejal.
Pomen državnozborskih volitev je ogromen, za Madžare so vprašanje obstoja, je poudaril in državljane pozval, naj ne volijo levice, ki je vedno nasprotovala interesom države.
V sporu med Rusijo in Ukrajino se je po njegovih besedah treba izogniti vojni. Opozoril je, da bo iz Ukrajine, če bo v tej državi izbruhnila vojna, na Madžarsko pribežalo ""na stotine tisoč ali celo milijone"" beguncev.
Orban se je sicer v začetku februarja v Kremlju srečal z ruskim predsednikom Vladimirjem Putinom in obljubil sodelovanje z Moskvo. 58-letnik ima prijateljske odnose s Putinom, medtem ko so odnosi z Brusljem vse slabši.
Po Orbanovih besedah je Madžarska obdana z ""nestabilno regijo"". Madžarska ne bo sedela in gledala, kako ""slaba politika velikih sil povzroča opustošenje v naši soseščini"". ""Ne bomo sprejeli nobenih odločitev Bruslja, ki so v nasprotju z madžarskimi interesi,"" je poudaril.
Orban je prvič nakazal možnost madžarskega izstopa iz EU. Kot je dejal, EU pod krinko zagovarjanja pravne države vodi ""sveto vojno, džihad"". Hkrati pa je EU pozval k ""strpnosti"" do Madžarske, saj v nasprotnem primeru ne bo mogoče nadaljevati po skupni poti.
"
https://www.24ur.com/novice/slovenija/crncec-po-izgubljeni-tozbi-proti-toninu-napovedal-pritozbo.html,Črnčec po izgubljeni tožbi proti Toninu napovedal pritožbo,"Okrajno sodišče v Kamniku je zavrnilo tožbeni zahtevek nekdanjega državnega sekretarja Damirja Črnčeca, ki je zaradi javnih obtožb o zlorabljanju represivnih aparatov od obrambnega ministra in predsednika NSi Mateja Tonina zahteval odškodnino in preklic izjav. Črnčečeva odvetnica je napovedala pritožbo.","Sodišče se je med drugim sklicevalo na pravico do svobode izražanja, ki da je temeljni pogoj za razvoj demokratične družbe in za razvoj vsakega posameznika, navaja portal N1. Kritika oblasti uživa največ svobode, pri tem je lahko zelo ostra, vsebuje pa lahko tudi pretiravanja in izraze, ki so glede na uporabljene besede žaljivi. Če je bil naslovnik užaljen zaradi izrečenih objektivno žaljivih besed, še ne pomeni, da je bila meja svobodnega izražanja prestopljena, so povzeli sodišče.
Po oceni sodišča je šlo v konkretnem primeru za izražanje politika o političnem vprašanju širšega pomena, ki je v javnem interesu, Toninovi pravici do svobode izražanja pa je glede na okoliščine dalo prednost pred Črnčečevo pravico do varstva časti in dobrega imena. Presodilo je namreč, da je Črnčec, kljub temu da od odstopa 13. marca 2020 formalno ne zaseda politične funkcije, kot svetovalec stranke LMŠ še vedno absolutno javna oseba, so še zapisali na portalu.
Črnčečeva odvetnica Urška Kežmah je povedala, da je odločitev sodišča precej zanimiva, saj da neke obsežne sodne prakse na tem področju ni. ""Tu ne gre za politika v pravem pomenu besede, zato vztrajamo pri tem, da ne gre za politično osebnost,"" je pojasnila in opozorila, da to velja za čas, ko je opravljal zgolj funkcijo svetovalca stranke. Tonin pa odločitve sodišča ni komentiral, češ da sodba pove vse.
Črnčec Tonina toži za 7000 evrov, ker da so ga prizadele besede za enega od časnikov, da naj bi zlorabljal represiven aparat države za boj proti takratni opozicije. Tožba pa je še iz časa, ko je bil Tonin vodja komisije DZ za nadzor obveščevalnih in varnostnih služb, Črnčec pa sekretar v kabinetu tedanjega predsednika vlade Marjana Šarca.
"
https://www.24ur.com/novice/slovenija/oviranje-diskreditiranje-preiskovalna-komisija-z-ovadbami-nad-olaja-in-mahnica.html,"Preiskovalna komisija z ovadbami nad Olaja in Mahniča, onadva pa nazaj nad Medveda","Nekdanja generalna direktorica Policije Tatjana Bobnar je pred preiskovalno komisijo, ki preiskuje sume političnega vmešavanja v delo Policije, na nadaljevanju zaslišanja izpostavila, da je deležna političnih pritiskov pri svojem delu. Rudi Medved, predsednik parlamentarne preiskovalne komisije, ki na zahtevo opozicije preiskuje sume političnega vmešavanja v delo Policije, pa je spregovoril o kazenskih ovadbah zoper Antona Olaja in Žana Mahniča. ","
Nekdanja generalna direktorica Policije Tatjana Bobnar je v današnjem nadaljevanju zaslišanja pred preiskovalno komisijo izpovedala, da je deležna šikaniranja od generalnega direktorja Policije Antona Olaja, hkrati pa medijskega pogroma.
Dva dni potem, ko je bila 8. decembra lani prvič zaslišana pred komisijo, je bila na letnem razgovoru pri Olaju, ki jo je po njenih besedah zasliševal o vsaki izjavi, ki jo je podala pred komisijo. V uradnem zapisu razgovora ta del ni naveden, pravi Bobnarjeva, zato se sama pod zapis ni podpisala.
Bobnarjeva je še dejala, da se po ""hodnikih Litostrojske"" govori, da ima ""poseben tretma"", saj da naj bi bil ""nekdo posebej zadolžen, da išče napake v vseh mojih preteklih dejanjih,"" ko je bila generalna direktorica Policije. Takega odnosa naj bi bili deležni tudi vsi, ki so bili skupaj z njo imenovani v delovno skupino za migracije. ""Ker smo povedali svoje mnenje, ker smo se upali postaviti za zakonito delo Policije,"" ocenjuje Bobnarjeva.
Glede delovne skupine za migracije je ocenila, da so bili v to skupino imenovali zaradi kaznovanja ter da je tudi javnost to dojela na ta način. Delovno skupino je označila za ""farso in samo sebi namen"", kar je po njenih besedah potrdil tudi vodja skupine, imenovan od notranjega ministra Aleša Hojsa. ""Nismo užaljeni,"" je poudarila, vendar pa nihče nima izkušenj s področja migracij, prav tako v druge procese znotraj Policije, ki zadevajo migracije, niso vključeni. Glede trditev Hojsa in državnega sekretarja Franca Kanglerja, da ne bi bili predlagani za nagrado delovne uspešnosti, če ne bi dobro delali, pa je dejala, da ta dokument do njih ni nikoli prišel.
Bobnarjeva je dejala tudi, da mora biti Policija servis ljudem, ne pa političnim interesom, ter da je bilo ob protestih 5. oktobra lani marsikaterega policista sram ob ravnanjih Policije. Policisti pa ""po rumenih jopičih več ne vedo, kaj je prav in kaj narobe,"" je dejala.
Na odboru za etiko in integriteto znotraj Policije so prejeli zahtevo Olaja, naj pregledujejo pisanja obeh policijskih sindikatov. Dodala je, da ni delo tega odbora, da igra cenzorja, zaradi česar jo je generalni direktor iz odbora razrešil. Dejala je tudi, da je zaskrbljujoče, da pa odziva Olaja ni bilo pri ministrovih tvitih o ""mevžah in lenuhih"".
Četrtkovo izjavo ministra na zaslišanju pred to isto preiskovalno komisijo o ""primernih in neprimernih"" tožilcih ter preiskovalcih NPU, ki naj bi bili neprimerni, ker so bili opaženi na protivladnih protestih, pa je komentirala z besedami: ""Ali nam nameravate potemtakem vzeti tudi volilno pravico?"" ""Drugo mnenje"" pri varnostnih preverkah zaposlenih v Policiji, kot je še dejal minister, pa je označila za svojevrstno manipulacijo.
Vmešavanje politike v Policijo po njenem mnenju izkazuje nedavno popravljen zakon, ki ga je vladna koalicija popravila na način, da predkazenski postopek zdaj do predaje tožilcu lahko usmerja notranji minister. ""To pomika tožilca dlje od postopka,"" pravi Bobnarjeva, hkrati pa je dodala, da je s tem zabrisana meja nedotakljivosti predkazenskih postopkov pred politiko.
Dodala je, da ni užaljena, ker je bila kot generalna direktorica Policije razrešena skupaj z imenovanjem nove vlade, ter da glede na to, kako je sama vodila Policijo, bi bilo sodelovanje z vlado, v kolikor je ne bi razrešili, ""kratkega daha"".
Še enkrat je potrdila, da ji je tedanji v. d. generalnega direktorja Policije Anton Travner na primopredaji poslov povedal, da je ""dobil na Gregorčičevi dva pogoja, da mora zamenjati direktorja kriminalistične policije Boštjana Lindava in direktorja Nacionalnega preiskovalnega urada (NPU) Darka Muženiča"".
Medved o pritiskih na tiste, ki si upajo spregovoriti pred komisijo
Rudi Medved, predsednik parlamentarne preiskovalne komisije, je medtem po pričanju Bobnarjeve spregovoril o pritiskih na komisijo: ""Nervoza oblasti, predvsem generalnega direktorja dr. Antona Olaja, je očitno neizmerna, tako velika, da so se zdaj spravili tudi na delo preiskovalne komisije, ki preiskuje sume političnega vpliva na delo slovenske policije. Gre za zastraševanje, šikaniranje in diskreditacijo nekaterih ljudi, zaposlenih v sistemu slovenske Policije, ki so si drznili pričati pred preiskovalno komisijo. Danes smo slišali, da je bila nekdanja direktorica Policije po zaslišanju na preiskovalni komisiji, deležna še enega zaslišanja, zaslišal jo je še generalni direktor Policije dr. Olaj in ji razložil, kaj sme in česa ne sme govoriti pred preiskovalno komisijo. To je seveda nedopustno in tudi kaznivo po kazenskem zakoniku."" 
A vse skupaj je šlo še dlje, zatrjuje Medved: ""Tako je David Antolovič, nekdanji pomočnik direktorja nacionalnega preiskovalnega urada, po zaslišanju pred preiskovalno komisijo doživel poseben tretma znotraj Policije in prejel opozorilo pred prekinitvijo delovnega razmerja, cel kup nadzorov nad svojim delom in na koncu še kazensko ovadbo zaradi nevestnega dela. Vse to priča, da generalni direktor Policije, seveda podprt z voljo vladajoče politike, ne izbira sredstev za obračunavanje z ljudmi znotraj Policije, na ta način pa seveda neposredno ovira delo preiskovalne komisije – in to je kaznivo dejanje, zato bo komisija na specialno državno tožilstvo poslala naznanitev suma kaznivega dejanja zaradi oviranja dela državnega organa, skratka ovadila bo generalnega direktorja Policije dr. Olaja.""
 Pri teh poskusih vplivanja pa po Medvedovem mnenju sodeluje tudi vladajoča politika: ""Včeraj si je notranji minister Aleš Hojs že privoščil poskus škodljivega, torej lažnega obrekovanja enega od strokovnih sodelavcev preiskovalne komisije. Seveda pri tem ni šel do konca, ker dobro pozna zakonodajo. Zakonodaje pa očitno ne pozna tako dobro državni sekretar v kabinetu predsednika vlade Žan Mahnič, ki je šel na Twitterju do konca in lažno obrekoval tega sodelavca komisije, s tem pa diskreditiral delo same komisije. Tako želi politika naše delo na vsak način postaviti pod vprašaj in mu odvzeti kredibilnost. Zaradi tega, torej žaljivega obrekovanja, bo preiskovalna komisija kazensko ovadila Žana Mahniča.""
 Kot je še dejal, so imeli namen Mahniča pred komisijo zaslišati: ""Imeli smo namreč kar nekaj informacij o tem, da v času protestov, ko je hodil na operativne štabe, tam še zdaleč ni samo gledal, kakšna je bila interpretacija politike, ampak je bil tam zelo glasen, poskušal je vplivati na tiste, ki so vodili policijske akcije v času protestov. Zdaj nam ga pred komisijo ne bo treba klicati, saj je kar sam notranji minister Aleš Hojs to tudi potrdil in povedal, da je bil Mahnič vsaj na enem štabu tako radoživ in glasen, da ga je moral miriti sam notranji minister. Potem si lahko predstavljate, kaj je tam zganjal, da je bilo celo za notranjega ministra preveč."" 
Na vprašanje, ali bodo pred komisijo znova poklicali Olaja, je Medved dejal, da to ne bi imelo dodane vrednosti, saj bi zgolj poskusil še dodatno diskreditirati priče, ki so potrjevale vmešavanje politike v delo Policije.
"
https://www.24ur.com/novice/slovenija/vlada-in-fides-z-razlicnim-razumevanjem-zacasnosti-ukrepov.html,Vlada in Fides z različnim razumevanjem 'začasnosti' ukrepov,"Čeprav je minil že več kot en teden, odkar je vlada dala zeleno luč podpisu sporazuma o zvišanju zdravniških plač, pa z zdravniškim sindikatom sporazuma še niso podpisali. Zakaj? Po naših informacijah se je zapletlo pri razumevanju, kaj pomeni začasnost ukrepov, ki so jih izpogajali – torej ali bodo vse določbe, ki zdravnikom in zobozdravnikom prinašajo višje plače, veljale le v letošnjem letu ali bodo trajne.","
Zdravniški sindikat FIDES in ministrstvo za zdravje sta sporazum, težak 113,5 milijona evrov, parafirala že v ponedeljek prejšnji teden, prejšnji četrtek ga je še potrdila vlada. S tem je bila omogočena prosta pot za podpisa sporazuma. Pričakovalo se je, da bo sporazum podpisan že pred tednom dni ali kvečjemu v začetku tega tedna. A se to še vedno ni zgodilo.
Fides in ministrstvo podrobnosti dogovora še vedno ne komentirata. Neuradno so se dogovorili za dvig plač večini zdravnikov za šest plačnih razredov, nekaterim zdravnikom specializantom tudi za sedem. En plačni razred pomeni približno štiriodstoten dvig plače, kar pomeni, da bi dogovor zdravnikom prinesel 24- oz. 28-odstoten dvig osnovne plače. Posledično so višji tudi dodatki, kar realno pomeni okoli 30-odstoten dvig plač. Prav tako so se dogovorili, da bi bila nova najvišja omejitev za zdravnike 63. plačni razred, kar je bilo zdaj rezervirano le za funkcionarje. Doslej so lahko ostali javni uslužbenci dosegli največ 57. plačni razred.
Dvig plačnega stropa za zdravnike in zobozdravnike sicer dopušča deseti interventni zakon. Ta v 48. členu določa, da lahko zdravniki dosežejo največ 63. plačni razred, kar pa je predvideno za obdobje do konca leta. Omenjeni interventni zakon tudi določa, da državni proračun krije višje obveznosti Zavoda za zdravstveno zavarovanje Slovenije (ZZZS) zaradi dviga plač  v zdravstvu, a le za letos. Medtem pa določbe, ki bi časovno omejevala dvig plač zdravnikom na sploh, v tem zakonu ni.
Če bi bil dvig plač tako trajen, bi pomenilo trajno obremenitev za ZZZS – plače v zdravstvu so namreč vkalkulirane v cene zdravstvenih storitev, ki jih zdravstvena blagajna plačuje izvajalcem zdravstvenih storitev. A v ZZZS že nekaj časa opozarjajo, da jim politika le nalaga nove obremenitve, medtem ko ne poskrbi za kritje dodatnih stroškov zdravstvene blagajne. Zavarovanci ne vplačamo toliko, kot želi politika zagotoviti različnim skupinam, sporočajo iz ZZZS. Tako predlagajo, naj se s spremembo zakona zagotovi trajna proračunska varovalka po principu, ki velja za pokojninsko blagajno. Tej državni proračun krije primanjkljaj sredstev za tekoče leto.
Domino efekt zahtev po zvišanju plač v javnem sektorju
Sicer pa je sporazum o dvigu plač zdravnikom na noge spravil ostale sindikate v javnem sektorju. Ti zdaj zahtevajo enako obravnavo, torej da bi se vsem zaposlenim v javnem sektorju dvignile plače za šest razredov. To zahtevo so v sredo predali tudi ministru za javno upravo Boštjanu Koritniku, ki je opozoril, da bi takšen dvig plač za 188.000 zaposlenih v javnem sektorju pomenil 1,5 milijarde evrov na leto, kar pa se ne sklada z izhodiščem, ki ga je vlada dala za vzdržnost javnih financ.
Sindikati javnega sektorja zahtevajo še, da se določi avtomatično usklajevanje vrednosti plačnih razredov od letos naprej, in to najmanj z inflacijo. Prav tako pričakujejo dvig vrednosti plačnih razredov, tako da se odpravi uravnilovka v spodnjem delu plačne lestvice – da se torej vrednost najnižjega plačnega razreda dvigne na raven minimalne plače in se nato dogovorijo ustrezna razmerja tudi do višjih plačnih razredov.
"
https://www.24ur.com/novice/dejstva/kaj-je-nastalo-na-pogoriscih-nekdaj-uspesnih-lesnih-podjetij-iz-casa-nekdanje-jugoslavije.html, Lesna industrija je bila paradni konj na trgu bivše Jugoslavije,"V času Jugoslavije je bil les 'paradni konj', Slovenija pa znana po uspešnih podjetjih na področju predelave lesa. Zaradi izgube trga, slabega prilagajanja spremembam in privatizacije so ta podjetja propadla. Sledilo je več kot desetletno obdobje zatona lesnopredelovalne industrije v Sloveniji. V podjetjih iz tistega časa pravijo, da je država pozabila nanje. Kakšno je stanje danes? Se lesna industrija pobira?","
Murales iz Ljutomera se ponaša z več kot 30-letno tradicijo izdelave masivnega sedežnega jedilniškega pohištva, stolov, miz, kotnih klopi in jedilniških vitrin. Je med redkimi podjetji v lesni industriji, ki jih ni doletela ista usoda kot preostala – propad. Kako jim je uspelo ustvariti 30-letno tradicijo? Prilagodili so se končnemu kupcu. ""To pomeni, da svoje izdelke izdelamo do faze surovega artikla, ko čaka na naročilo kupca, ki se lahko sam odloči glede površinske obdelave in tapetniških materialov ter tako izdelek prilagodi svojim potrebam."" To jim je, kot pravijo, pomagalo pri prodiranju na tuje trge. ""Za znane kupce izdelujemo izdelke pod njihovo blagovno znamko."" Murales se je v 90. letih soočal predvsem z izzivi tehnološkega napredka. ""Potrebna so bila kar precejšnja vlaganja v razvoj, izziv pa je bila tudi prepoznavnost blagovne znamke.""
Okoli 200 kilometrov stran, v Mirnu pri Gorici, piše uspešno zgodbo še eno podjetje, in sicer od leta 1992. Gre za podjetje Smart Industries v lasti Bruna Bizjaka. ""Letos praznujemo 30. obletnico. To obdobje smo preživeli, vsa leta je bilo podjetje uspešno. Po osamosvojitvi smo bili eno od vodilnih slovenskih podjetij.""
Obe podjetji sta se prilagodili razmeram časa. ""Ne razmišljamo o količini, ampak manj je več,"" pravi Bruno Bizjak. V Muralesu so pred časom izdelovali enostavnejše izdelke v velikih serijah, predvsem stole in mize, ki so se konstantno ponavljale. Kasneje so program začeli bogatiti, prilagajati željam strank. ""Ves čas smo ostali v večji meri izvozno usmerjeno podjetje, kar je po svoje spet prednost, saj te izvoz enostavno sili v spremembe in napredek."" Sedaj poleg stolov izdelujejo veliko raznih drugih izdelkov iz masive, predvsem za tuja podjetja in vedno znova razvijajo nove produkte. ""Predvsem smo usmerjeni v izdelavo zahtevnejših izdelkov iz masivnega lesa, saj lahko le v takem razredu izdelkov konkuriramo na trgu.""
Skupno jima je tudi to, da imata lastno žago. V lastni žagi družbe Smart Industries razrežejo več kot 20.000 kubičnih metrov hlodovine. Znotraj podjetja združujejo celo lesno verigo – od razreza hlodovine do izdelave končnega izdelka – pohištvo, kuhinjske deske, različni lesni polizdelki, lepljen masivni les ... ""Skupaj z našimi zaposlenimi kreiramo eno tako uspešno zgodbico,"" opisuje Bruno Bizjak. S svojimi izdelki so prisotni praktično po vseh evropskih kontinentih. 
V Muralesu pravijo, da je lastna žaga pripomogla predvsem k temu, da so bolj prilagodljivi, saj si sami pripravljajo material – les po lastnih željah in potrebah, ne glede na to, ali je na trgu dosegljiv. ""Poleg tega tudi izvajamo prodajo žagarskih izdelkov (deske, elementi, razni ostanki ...), kar predstavlja včasih tudi osem do deset odstotkov prodaje. Seveda poskušamo prodati predvsem tisto, kar nam ostaja kot višek, izvajamo pa tudi razne kooperacijske posle.""
V Muralesu uporabljajo les slovenskega izvora, razen ameriški oreh, ki se redko uporablja. ""Na žalost nam državni gozdovi omejujejo dobavo s 'kvotami', ki jih oni določijo, zato ga od njih ne dobimo dovolj in kar precej kupujemo tudi od lokalnih zasebnikov."" Bruno Bizjak pravi, da so včasih lesne elemente izdelovali sami. ""Časi se spreminjajo, stroški dela naraščajo."" Polizdelke uvažajo iz bližnjih sosednjih držav, medtem ko približno 20 odstotkov lesa dobijo iz državnih gozdov, za preostalih 80 odstotkov se morajo znajti na prostem trgu. ""Za zdaj nam uspeva, kako pa bo šla pot dobave naprej, pa je sedaj veliko neznank.""  Obe podjetji sta izvozno usmerjeni. 
Država je pred leti pozabila na lesnopredelovalno industrijo
""V Sloveniji smo bili odlični, kar se tiče lesarstva, imeli smo čudovita podjetja in zainteresiranost za lesarstvo. Lesarstvo je bil naš ponos. Pred vojno nas je bilo v lesarstvu zaposlenih okoli 37 tisoč, danes nas je približno 11 tisoč,"" se spominja Bruno Bizjak. Kasneje država ni več videla lesarstva.""Država je pozabila na nas. Ne moremo biti kot Azija, ki izvaža bencin, mi si ne moremo tega privoščiti. Mi imamo les, ki ga je treba predelati, moramo končne izdelke pripeljati do kupcev.""
 Lesnopredelovalna industrija je v prvi krizi, ki se je začela leta 2008, izgubila dobro tretjino delovnih mest, številne tovarne so se zaprle. ""Naša lesnopredelovalna industrija je bila od leta 2008 naprej v hudi krizi, predvsem po letu 2011. Počasi postaja močnejša, povečujejo se kapacitete, se modernizira,"" ocenjuje Nike Krajnc iz Gozdarskega inštituta Slovenije. ""Če gledamo 20 let nazaj, res lahko trdimo, da je bila lesna industrija na zelo visokem nivoju. Predvsem na trgu bivše skupne države je bila paradni konj, predelovali smo precej lesa,"" meni Danilo Anton Ranc, generalni direktor Direktorata za lesarstvo na Ministrstvu za gospodarski razvoj in tehnologijo. Kot pravi, je po tem obdobju prišlo do upadanja proizvodnje, zmanjševanja zaposlenih. ""Je bila mogoče napačna gospodarska usmeritev države, ki je podpirala energetsko intenzivne industrije, ki porabi veliko energije in ne bazira na domačih virih,"" še dodaja Ranc. 
Meni, da ni bilo sogovornika za to panogo na državnem nivoju in drugje. ""Les se je obravnaval kot energent, kar je povzročilo veliko škodo industriji, ker se je surovina s tem dražila. Subvencije so šle v kurjenje lesa, kar ni dodana vrednost. Poglejmo dražbe, kjer hlod doseže vrednost tudi 10 tisoč evrov, včasih so taki hlodi končali v pečeh. Te hlode moramo usmeriti v proizvodne linije, v izdelke z dodano vrednostjo in jih ne izvažamo v tujino.""
 Po besedah Bizjaka so lesarji svoj višek dosegli v osemdesetih letih prejšnjega stoletja, vztrajali so do osamosvojitve. ""Potem je prišlo do divje privatizacije lesnih obratov, do zapiranja velikih gigantov. Kasneje smo se začeli pobirati, od leta 2013 naprej pa lahko rečem, da je les v nekakšnem razcvetu, v narekovajih.""
Nekoč so imeli velike lesarske obrate – to so Lipa, Meblo, Javor, Stol, Liko Vrhnika, Brest – ki so imeli vse od žage do pohištvene industrije, sami so proizvajali iverne plošče. Bili so pomembni igralci na jugoslovanskem trgu in eni izmed največjih izvoznikov stolov v Ameriko.  ""S prestrukturiranjem in privatiziranjem so ta podjetja razpadla, propadla, niso se prilagodila novim razmeram, predvsem kar se tiče pohištvene industrije. Tako smo imeli približno pet proizvajalcev ivernih plošč, sedaj nimamo nobenega. Takrat nismo znali na pogoriščih pravi čas postaviti nove lesnopredelovalne industrije, ki bi šla bolj v koraku s časom,"" ocenjuje Nike Kranjc.  
Zakaj so propadla podjetja? Po mnenju Mihe Humarja z Biotehniške fakultete je razlogov več – sesuli so se trgi, vzhodna Evropa kar naenkrat ni več potrebovala množičnih izdelkov iz Jugoslavije – v času Jugoslavije, v katero koli otroško sobo si prišel, sta bili dve verziji sob, dve verziji kuhinj ... ""Ljudje so se odločili za raznolikost, industrija pa temu enostavno ni sledila. Drugi del je zagotovo povezan z ukinjanjem razvojnih oddelkov, industrija je bila delovno intenzivna, kar naenkrat ni več sledila trendom časa."" Pravi, da je v drugem valu šlo večinoma za izvozna podjetja, izvoznike je podcenjenost tolarja nekoliko stisnila v nekem pogledu. Tretji val je bila privatizacija, lokacije tovarn so stale na zanimivih zemljiščih, ki so jih izkoriščali za trgovske centre, za stanovanjska naselja ...
'Iščemo najpočasnejšo ladjo, da jo popravimo, da bo šla cela panoga hitreje naprej'
Pomembno vprašanje, ko govorimo o lesni industriji, je, kaj je tisti najšibkejši člen. ""Če bi znali identificirati samo en člen, bi bilo to relativno enostavno, ker bi potem samo na enem členu delali in bi ga rešili. Treba je poudariti, da kljub temu industrija raste in mi iščemo najšibkejše člene oz. najpočasnejšo ladjo, da jo popravimo, da bo šla cela panoga hitreje naprej,"" pove Humar. Možnost za napredek vidi v samih podjetjih, ki bi morala okrepiti razvojne oddelke, da bi razvijali inovativnejše, boljše izdelke, če bi vsi na tem področju delali, bi se cela panoga premikala hitreje. ""Želimo si več sodelovanja med primarnim sektorjem in pohištveno industrijo, da bi se podjetja bolj lastniško povezala in iskala optimalne izkoristke, ne pri vsakem posameznem členu, ampak znotraj cele vrednostne verige. Kot celota, cela veriga bi delala boljše, uspešnejše."" Izpostavlja primer pozitivnega sodelovanja med Ekoartom in Lumarjem, ki sta ustanovila skupno podjetje, kjer tržijo inovativen proizvod. 
Je lesna industrija po dolgem obdobju danes znova v razcvetu?
Danilo Anton Ranc zagotavlja, da smo sedaj prepoznali, da je les naša strateška usmeritev. ""Umestili smo jo med strateške panoge v industrijski strategiji. Lahko govorimo o pomembnem, prelomnem obdobju.""
Tudi Humar ocenjuje, da slovenska lesna industrija v zadnjem obdobju napreduje – tako s kakovostnega kot količinskega vidika. ""Vsi indeksi za leto 2021 kažejo v pozitivno smer, raste prodaja pohištva in gradbenih elementov, kot so hiše."" Ko primerjamo stanje lesne industrije danes, v primerjavi s časom razpada Jugoslavije, ne moremo postaviti vseh stvari popolnoma na isti imenovalec, ker gre za drugačno industrijo, dodaja Humar. ""Lesna industrija se je povsem spremenila, v času Jugoslavije je šlo za mnogo serijsko, delovno industrijo, kjer so izdelovali malo izdelkov v velikih številkah. Danes pa gre za robotizirano, avtomatizirano industrijo, ki proizvaja izdelke z visoko dodatno vrednostjo. Pričakovati, da bomo še kdaj zaposlovali 40 tisoč ljudi, tudi ni realno, ker avtomatiziranost raste, torej manj ljudi proizvede vedno več, kar je tudi smiselno glede trendov na področju industrije.""
 ""V vsakem izdelku, ki je vgrajen les ali izdelek, ki je narejen iz lesa, je precej priložnosti, predvsem če bo še naprej veljalo vodilo 'nazaj k naravi',"" menijo v Muralesu.""To pomeni vedno več uporabe izdelkov iz  naravnih materialov (tudi lesa), na skoraj vseh področjih (od gradnje do pohištva in drobnih izdelkov za vsakdanjo uporabo)."" Po njihovem mnenju je še vedno problem v dopuščanju uvoza konkurenčnosti nizkocenovnih izdelkov iz vzhodnih držav, s katerimi se zelo težko kosajo proizvajalci v Sloveniji.
V Muralesu se delno strinjajo, da se v lesni panogi dogaja razcvet, vendar menijo, da se to bolj nanaša na primarno lesnopredelovalno industrijo. ""Mi pohištveniki pa smo še vseeno malce zapostavljeni.""
""Vsekakor je treba še veliko storiti, mi podjetniki se dnevno srečujemo z veliko težavami, vendar jih z zadovoljstvom premagujemo, ker verjamemo, da je v našem lesarstvu tudi prihodnost,"" dodaja Bizjak. Po njegovo lesarstvo ima bodočnost v Sloveniji, vendar moramo do njega pravilno pristopiti. ""V zadnjem 20-letnem obdobju smo nekako pozabili nanj, vendar mislim, da je sedaj pravi trenutek, da zamujeno popravimo in začnemo igrati novo ledino.""
In kaj kažejo številke, v kakšni kondiciji je lesnopredelovalna industrija? Na Direktoratu za lesarstvo spremljajo podatke o poslovanju lesnopredelovalnih in pohištvenih podjetij, opažajo, da v zadnjem desetletju lesna industrija beleži pozitivne trende – število podjetij se je zvišalo za 15 odstotkov (z 875 na 1.008), prihodki od prodaje za 31 odstotkov (z 990 milijonov evrov na 1,3 milijardi evrov), dodana vrednost za 82 odstotkov (z 21 tisoč evrov na 38 tisoč evrov) v tem obdobju.
Po podatkih Statističnega urada je v lesni panogi od poletja 2020 do jeseni 2021 zaznati trend rasti proizvodnje v rangu 20 do 25 odstotkov. V Lesarskem grozdu pri Gozdarski zbornici Slovenije ocenjujejo, da lesna panoga po začetnem padcu zaradi pandemije covida-19 doživlja izrazit pozitivni trend rasti. ""Tako tudi v letu 2021 in 2022 pričakujemo pozitiven rezultat poslovanja ter naraščanje števila zaposlenih.""
Nike Kranjc pravi, da se sedaj žanjejo tudi uspehi politike, ki je bila bolj usmerjena v to, da iščemo domače surovine, domače vire, da se nekje opremo na to, kar v Sloveniji imamo in v Sloveniji imamo veliko lesa. ""Če je 60 odstotkov Slovenije pokrite z gozdom, moramo znati izkoristiti to bogastvo.""
 ""V zadnjih letih se je ustvarilo premalo akumulacije, investiranja v opremo je bilo premalo, ker ni bilo dovolj virov financiranja, obenem je problem tudi kadrovski. Probleme dnevno srečujemo tudi pri dobavi osnovne surovine, kajti le, če imaš zagotovljeno osnovno surovino, ti nekako razviješ svoje podjetje. Če pa nimaš zagotovljene surovine, se tukaj nekako ustavi tvoj nadaljnji razvoj."" Bizjak dodaja, da bi tukaj morala nastopiti država oziroma diplomacija, ki bi spodbujala povezovanje s svetovnimi akterji. 
Zaostajamo za konkurenčnimi državami
""Nekako 20 odstotkov zaostajamo za našimi konkurenčnimi državami. Slovenska politika mora videti razvoj lesarstva kot eno potencialnih možnosti za preboj v mednarodno gospodarstvo. Mora biti priložnost za razvoj lesarstva, kar so tudi sosedne države videle in nas prehitevajo po levi in po desni, tega si ne smemo več dovoliti,"" je jasen Bruno Bizjak. 
Prehiteva nas tudi Avstrija. Po besedah Nike Kranjc so Avstrijci v devetdesetih letih zelo veliko investirali v lesnopredelovalno industrijo. ""Hitro so ugotovili, da je to ena industrija, ki bo prinesla veliko v njihov BDP."" Humar pravi, da je bila pohištvena industrija po vsej Evropi v relativni krizi. ""V Italiji so izdelali 18 milijonov stolov na leto, po preselitvi proizvodnje na Kitajsko je proizvodnja padla na milijon. Ta del nizkocenovne pohištvene industrije je bil prizadet po vsej Evropi."" V času propada Jugoslavije so v Avstriji veliko naredili na področju primarne predelave lesa, posodobili so žagarske obrate in danes je gozdno lesno predelovalna industrija v Avstriji na drugem mestu za turizmom po prihodkih in zaposlenosti. ""Na ta način jo primerno tudi spodbujajo. Lastniki gozdnih posesti in lesarji so med sabo tesno povezani, skupaj vlagajo v promocijo, od vsakega prodanega kubičnega metra odvedejo določen odstotek sredstev za promocijo, raziskave, ki jih v Avstriji izvaja družba Proholz, kjer promovirajo les na vseh nivojih in rezultat 15, 20 let trdega dela je to, kjer so prisotni danes.""
Ključne investicije tujcev v slovenski lesnopredelovalni industriji
Po podatkih Lesarskega grozda so največje tuje investicije v Sloveniji v Novem Car Interior Design, ki proizvaja komponente za avtomobilsko industrijo, družba izhaja iz Nemčije. Sledi Lesonit Ilirska Bistrica, v lasti italijanskega Fantoni, LIP Bohinj – podjetje je v lastniški strukturi skupine Hasslacher Norica Timber iz Avstrije in MBS LIST v lasti avstrijske MBS Handels, ki je v Starem trgu pri Ložu prevzela zaustavljeno žago Gozdnega gospodarstva Postojna in jo znova zagnala, leto kasneje pa je prevzela tudi proizvodnjo opažnih plošč.
Lesonit je v osemdesetih letih zaposloval tudi več kot 1000 ljudi, med prvimi v Evropi je začel proizvajati vlaknene plošče. Poleg tovarne za izdelavo vlaknenih plošč je Lesonit imel tovarno pohištva, žago, furnirnico, čelilnico, lakirnico in tovarno lesonitnih plošč. Padec prodaje Lesonita sovpada s propadom Jugoslavije, končal je v prisilni poravnavi, nato ga je kupil italijanski Fantoni. Danes je po količini furnirja in vlaknenih plošč eden največjih izdelovalcev v Sloveniji. Lesonit večino izdelkov proda na tujem trgu. ""V dolgoletni zgodovini Lesonita smo se prilagajali  tržnim zahtevam, pa tudi administrativnim zahtevam. Le s pravočasno prilagoditvijo je možen dolgoročni obstoj podjetja. Zato je bilo v preteklosti več proizvodov, ki smo jih morali opustiti,"" pravijo danes v Lesonitu. Podjetje danes zaposluje več kot 100 zaposlenih, leto je zaključilo s 3,7 milijona evrov dobička.  
Osnova za pospešitev razvoja lesnopredelovalne industrije je po mnenju vodilnih v Lesonitu v veliki meri odvisna od hitrosti tako državnih kot občinskih institucij, ki izdajajo različna dovoljenja za širitve oziroma posodobitve lesnopredelovalnih obratov. ""Še bolj pa je odvisna od zakonodaje, ki omogoča različnim nevladnim organizacijam, da zadržujejo te postopke v nedogled.""
Bo zaživel Otiški Vrh?
V preteklosti smo imeli v Sloveniji več proizvajalcev ivernih plošč, danes ni nobenega. Pred nekaj leti so turški vlagatelji prek družbe Yildiz Entegre Adria, ki je del turškega mednarodnega koncerna Yildizlar Yatirim Holding, iz stečaja kupili Lesno Tovarno ivernih plošč Otiški Vrh, vendar danes ta investicija stoji. Danilo Anton Ranc, nekdanji direktor Otiškega Vrha pravi, da je za lesne kompozite, kot so iverne plošče, veliko povpraševanja, zato se mu zdi smiselno, da se to proizvodnjo oživi. Kot pojasnjuje Ranc, je strateški kupec zadevo zamrznil. ""Potekajo razgovori, ker država to investicijo podpira, da proizvodnja oživi, da se del slabe surovine usmeri v takšne lokacije. Pričakujemo, da bo prišlo do realizacije.""

"
https://www.24ur.com/novice/tujina/parlament-republike-srbske-podprl-zakon-ki-vzpostavlja-lastne-pravosodne-organe.html,"Parlament Republike Srbske podprl zakon, ki vzpostavlja lastne pravosodne organe","Parlament Republike Srbske je sprejel zakon o ustanovitvi visokega sodnega in tožilskega sveta, ki odpira pot ustanovitvi lastnih pravosodnih organov te entitete BiH. V Bruslju so opozorili, da glasovanje v parlamentu predstavlja nesprejemljivo kršitev ustavnega in pravnega reda BiH.","
Parlament Republike Srbske je z glasovi poslancev vladajočih strank, zbranih okoli Zveze neodvisnih socialdemokratov (SNSD) Milorada Dodika, kljub bojkotu opozicijskih strank, danes sprejel zakon o ustanovitvi visokega sodnega in tožilskega sveta (VSTV) Republike Srbske. Namen tega je ločiti pravosodne organe Republike Srbske od ustreznih institucij BiH. Osnutek zakona o VSTV predvideva prevzem pooblastil, ki jih ima od leta 2004 VSTV BiH kot telo, ki je edino pooblaščeno imenovati sodnike in tožilce v celotni državi.
Narodna skupščina je danes sprejela predlog zakona o premoženju Republike Srbske. S tem je praktično razveljavila odločitev nekdanjega visokega predstavnika za BiH Paddyja Ashdowna iz leta 2005 o prepovedi razpolaganja z državnim premoženjem, vse dokler v parlamentu BiH ne bo sprejet zakon, ki bi uredil to vprašanje. Ashdownova odločitev je temeljila na dejstvu, da je bila BiH kot pravna naslednica nekdanje Socialistične republike BiH hkrati naslednica vsega takratnega družbenega premoženja.
Sprejetje obeh zakonov po poročanju hrvaške tiskovne agencije Hina ogroža ustavni red BiH in neposredno spodkopava avtoriteto urada visokega predstavnika mednarodne skupnosti v BiH, ki ga vodi Nemec Christian Schmidt. Ta je pred dnevi oblasti Republike srbske opozoril, da bi ustanovitev visokega sodnega in tožilskega sveta na ravni entitete očitno kršila zakon iz leta 2004 o ustanovitvi takega organa na državni ravni na podlagi dogovora med entitetama.
Današnja odločitev je del politike vodje bosanskih Srbov Dodika, katere cilj je ločiti srbski del od BiH. Dodik si prizadeva tudi ločiti vojsko, policijo, tajno službo in davčno upravo od državnih institucij. Taka politika je v nasprotju z Daytonskim mirovnim sporazumom iz leta 1995, ki je končal vojno v Bosni. 
Na poteze parlamenta v Banjaluki so se odzvali tudi v Bruslju. Današnje glasovanje v parlamentu Republike Srbske v povezavi z ustanovitvijo ločenega VSTV predstavlja ""nesprejemljivo kršitev ustavnega in pravnega reda BiH"", je sporočil govorec visokega zunanjepolitičnega predstavnika EU Peter Stano.
Če bo zakon sprejet, bo resno vplival na pravice državljanov Republike Srbske, poglobil bo pravno negotovost in nestabilnost v pravosodnem sistemu države ter resno spodkopal evropsko perspektivo BiH, je še opozoril.
"
https://www.24ur.com/novice/slovenija/kako-poimenovati-obmocje-stirih-slovenskih-obmorskih-obcin-ki-ga-sestavljajo-koper-izola-piran-in-ankaran.html,Kako poimenovati območje štirih slovenskih obmorskih občin? 'Zmagala' je slovenska Istra,"Je pravo ime Obala z veliko začetnico, Koprsko primorje, Istra? Razprave o tem se vlečejo že desetletja. Gordijski vozel so se zdaj odločili prerezati politiki, ki so naročili stroki, naj standardizira ime. Končni rezultat pa: slovenska Istra. Ime, ki ga marsikdo že uporablja, pa očitno ne bo povšeči vsem. ","
V zadnjih 20 letih se je med mladimi prijel izraz Obala, a temu starejši nasprotujejo. Pravijo, da je obala zgolj stik morja s kopnim. Polega tega: kaj potlej smo? Obalčani? Obalarji? Nikakor ne. 
Polemiko se je odločila presekati politika, tako da je zadevo predala v presojo strokovnjakom na čelu z jezikoslovko Vesno Mikolič. ""Ko je že izgedalo, da se bo morda uveljavila Obala ali pa v osrednji Sloveniji tudi Primorje, se je potem zadnjih 10, tudi 20 let vedno pogosteje spet pojavljala Istra, tudi Slovenska Istra,"" ugotavlja Mikoličeva. 
In o tem bo tudi odločala politika. Koprski in ankaranski občinski svetniki so zadevo že potrdili, izolski in piranski še ne. Kot kaže, ne bo šlo povsem zlahka. Nekatere moti predvsem beseda slovenska. ""Zakaj slovenska? To je Istra. Jaz namreč sem Istran, ali pa Istrijan, jaz nisem slovenski Istran,"" je bil jasen eden od sodelujočih na seji. 
""Istra je ena sama in ravno to je lahko problem, ker je prva asociacija na Istro vedno istrski polotok kot celota,"" pravi Mikoličeva. 
V takšni zmedi tudi sam nisem več tako prepričan. In če sem zase vedno trdil, da sem obalni dopisnik, očitno temu ni tako. ""Torej, istrski dopisnik ste,"" je zadeve razjasnila jezikoslovka. 
To bo, kot kaže, standardizirano ime, ki ga bomo uporabljali vsaj v uradni komunikaciji, čas pa bo pokazal, ali bomo to sprejeli ljudje tudi v vsakdanjem življenju.
  
"
https://www.24ur.com/popin/tuja-scena/matthew-mcconaughey-se-zavzema-za-enotnost-ameriske-politike.html,Matthew McConaughey se zavzema za enotnost ameriške politike    ,"Igralec Matthew McConaughey že nekaj let namiguje, da bi se nekega dne morda podal v politične vode. Čeprav je bil še najbližje temu pred nekaj meseci, ko je že skoraj napovedal kandidaturo za teksaškega guvernerja, si je v zadnjem trenutku premislil in se odločil, da bo kariera v politiki morala še nekaj časa počakati. Kljub temu igralec politiko pozorno spremlja in o svojih prepričanjih pogosto govori v medijih, v intervjuju za Fox News Digital pa je pred kratkim dejal, da je ameriška politika preveč osredotočena na strankarstvo in ne dobrobit države kot celote.","Matthew McConaughey je pred kratkim dejal, da ga zelo moti politična razdvojenost v Združenih državah, ki še bolj razdira že tako sprti demokratično in republikansko stranko. Pred nekaj meseci so ameriški mediji poročali, da se igralec po dolgoletnih napovedih končno podaja v politične vode, a si je rojen Teksašan na koncu spet premislil in ni vložil kandidature za guvernerja Teksasa. Zvezdniku so stavnice napovedovale prepričljivo zmago proti ostalima resnima tekmecema.
Zvezdnik je v intervjuju za Fox News Digital izpostavil, da je Amerika pozabila na skupne vrednote, njeni politiki pa se preveč osredotočajo na 'modro' in 'rdečo' stran, s tem pa je mislil na barve demokratske in republikanske stranke. ""Včasih se mi zdi, da njihova identiteta v celoti temelji na razveljavitvi drugega, namesto da bi se trudili uresničevati lastne vizije,"" je dejal 52-letni igralec. ""Mislim, da se vsi zavedamo, da to ni način, ki bi dolgoročno prinesel nekaj dobrega,"" je še pristavil. 
Z oskarjem nagrajeni igralec je novembra podal izjavo, v kateri je sporočil, da se na prihajajočih volitvah še ne namerava potegovati za mesto teksaškega guvernerja, a te možnosti za prihodnost tudi ni izključil: ""Kot preprostemu otroku, rojenemu v majhnem teksaškem mestu Uvalde, mi ni nikoli niti na misel prišlo, da bi kdaj veljal za morebitnega političnega voditelja države. To je pot, ki ji lahko sledim s ponižnostjo in navdihom. To je tudi pot, na katero se v tem trenutku še nisem odločil podati."" Dodal je, da bo še naprej podpiral obrtnike, podjetja in fundacije, v katere verjame in delujejo v dobrobit celotni skupnosti, saj delujejo s poslanstvom, gradijo na zaupanju ljudi in hkrati ustvarjajo blaginjo. ""To so ameriške sanje,"" je takrat pristavil. Američani bodo nove guvernerje zveznih držav izvolili 8. novembra 2022.
"
https://www.24ur.com/novice/slovenija/sopredsednika-zelene-stranke-vesna-postala-macerl-in-zgojznikova.html,Sopredsednika zelene stranke Vesna postala Macerl in Zgojznikova,"Na ustanovnem kongresu zelene stranke Vesna sta bila za sopredsednika stranke izvoljena Urša Zgojznik in Uroš Macerl. Prva je ob tem dejala, da stranko ustanavljajo z željo po vstopu v državni zbor, v katerem bodo lahko zahtevali uresničitev programa na področju okolja, gospodarstva, kmetijstva, položaja mladih in demokracije. Po ustanovnem kongresu so sporočili, da se Vesna v politični prostor podaja z ""ljudmi akcije"" in dodelanim programom.","Po kongresu so še izpostavili, da je stranka ""v poplavi zelenih strank svojo drugačnost pokazala že z izbiro kraja, kjer začenja svojo politično pot"". ""Zagorje ob Savi ima velik pomen zaradi trajnostnih prizadevanj in je simbol dosežkov posameznikov in informiranih lokalnih oblasti, povezanih v skrbi za okolje in boljšo prihodnost družbe. Za pomembna temelja svojega delovanja ima stranka dodelan program s predlogi za resnične izboljšave in ljudi, ki so se s svojimi preteklimi dejanji že izkazali,"" so izpostavili.
Sopredsednik Uroš Macerl je ob tem pozval k pridružitvi stranki, saj ""zmanjkuje časa, ko bi lahko le nemočno opazovali, kako se stanje slabša"". Po njegovih besedah je tudi čas, da ""pokažemo vrata popolni razklanosti med ljudmi, okoljskemu kriminalu, socialni nepravičnosti in slabemu položaju mladih"".
 
Kot je Macerl povedal v izjavi za medije po kongresu, je stranka nastala iz ljudi, ki so v številnih akcijah dokazali, da so pripravljeni delati za dobro družbe in da skupaj zmorejo. Državo želijo popeljati na pravo pot, je dejal. Ker skupaj zmorejo, je po Macerlovi oceni čas, da se prekine z razklanostjo družbe in da se v ospredje postavijo povezovanje ter skupni projekti. Treba je poskrbeti za mlade in jim zagotoviti delovna mesta ter stanovanja, prav tako je treba končati z gospodarskim in okoljskim kriminalom, pravi Macerl.
""To je zaveza, ki je ne bomo izpolnjevali le v besedah, ampak v akcijah, ker smo ljudje akcije,"" je zatrdil. Če pridejo v parlament, kar je njihov namen, ciljajo na vstop v vlado, saj v opoziciji lahko samo kritizirajo, je napovedal Macerl in dodal, da na sodelovanje s SDS zaradi pogojev, v katerih ta stranka deluje, niso pripravljeni, saj delo te stranke ne sodi v kontekst njihovega etičnega standarda in zavez.
Zgojznikova pa je dejala, da so z ustanovitvijo stranke Vesna podali trden temelj resnični zeleni politiki in demokratičnemu odločanju znotraj stranke. Meni tudi, da je stranka Vesna stranka ljudi in vsebine.
""Prizadevali si bomo, da bo naša politika iskrena, transparentna in demokratična. Ne bomo dajali lažnih obljub, ki jih ne bomo mogli izpolniti. Naše delo je tisti dokaz, ki daje trdnost vsemu skupaj in ta zanos želimo ponesti tudi v politiko,"" je še izpostavila Zgojznikova. Podpredsednica stranke Jasmina Jerant je pojasnila, da strankarski program temelji na štirih stebrih, kot so okolje, socialna pravičnost, demokracija in ustvarjalnost.
Podpredsednika stranke sta postala Jasmina Jerant in Klemen Belhar, na kongresu pa so potrdili tudi druge organe stranke, strankin statut in program.
Med najpomembnejšimi temami stranke bodo investicije v zeleno gospodarstvo, trajnostne modele kmetovanja in ekološko pridelavo hrane, izboljševanje mobilnosti, pridobivanje energije iz resnično obnovljivih virov, reševanje stanovanjske problematike ter skrb za demokracijo, transparentnost in inkluzivnost političnega delovanja. ""Vsa ta področja so z oprijemljivimi predlogi za rešitve zapisana v programu stranke,"" so ob tem poudarili v Vesni.
Ustanovitev stranke so pozdravili in ji zagotovili svoje sodelovanje tudi številni predstavniki evropskih zelenih strank, med njimi sopredsednik Evropske zelene stranke Thomas Waitz, sopredsednika skupine Zelenih v Evropskem parlamentu Bas Eickhout in Ska Keller, generalna sekretarka skupine Zelenih v Evropskem parlamentu Vula Tsetsi in drugi. Na ustanovnem kongresu so svojo dobrodošlico novi stranki izrekli tudi župan občine Zagorje ob Savi Matjaž Švagan, koordinator Kluba neodvisnih županj in županov Marko Funkl, ekolog in prvi predsednik Zelenih Slovenije Dušan Plut ter publicistka Manca Košir.
"
https://www.24ur.com/novice/slovenija/politika-ankete.html,"Golobovo Gibanje Svoboda v anketah pred SDS, Janšev odziv: 'Papagaji'","Komaj je Robert Golob prevzel in postavil stranko Gibanje Svoboda, že mu prva javnomnenjska anketa kaže najvišjo politično podporo v državi. Čeprav še brez politične vsebine in kadrov, je politični novinec s tem prehitel doslej vodilno Janševo SDS. Predsednik vlade se je na to pikro odzval na Twitterju, kaj pa ostala politična konkurenca? ","
Koga bi volili, če bi bile volitve v nedeljo? Največ, kar petino volivcev, je prepričalo Gibanje Svoboda Roberta Goloba, čeprav je za zdaj njen edini adut le ime glavnega protagonista, s čimer pa je prehitel vse trenutno najmočnejše politične igralce. 
""Imajo Slovenci radi nove obraze. Radi imajo nepopisane liste, ki so še politično neomadeževani oziroma, ki se še niso izrekli dovolj jasno o programskih načelih. In zato lahko v njih projicirajo svoje politične ideale. Je pa to zanj začetek poti. Kampanja bo dolga. Pot bo strma in želim mu vso srečo,"" dogajanje komentira koordinator Levice Luka Mesec. 
""Slovenija in Slovenci smo že imeli nekaj izkušenj s temi novimi obrazi. V NSi menimo, da ne gre toliko za obraz, ampak bolj za koncepte, vizijo razvoja Slovenije v prihodnosti. Za to, kaj bomo našim državljankam in državljanom ponudili,"" pa ocenjuje podpredsednik NSi Janez Cigler Kralj. 
Komu ankete še napovedujejo preboj v parlament?
Volivci so krščanske demokrate v raziskavi, ki so jo za nacionalno televizijo opravili na inštitutu Mediana, uvrstili na šesto mesto pred še eno novinko Aleksandro Pivec. Sledijo še SAB, SNS in zavezništvo Povežimo Slovenijo. To seveda še ni konkretna volilna napoved, so pa štartna strankarska izhodišča v supervolilnem letu.
""Jaz sem zelo samozavestna, ker kilometrina, tradicija stranke SD je, da so vedno prišli novi obrazi – odšli, stranka pa s tradicijo, z ljudmi na terenu ostaja. Edine prave javnomnenjske raziskave bodo 24. aprila. In takrat je pomembno, če želimo spremembe, da ljudje pridejo in se udeležijo teh volitev,"" meni predsednica SD Tanja Fajon. 
""Papagaji,"" se je na rezultate kratko odzval predsednik vlade Janez Janša in z vzporednicami s prejšnjimi volitvami, ko je imel nekaj mesecev pred glasovanjem največ javne podpore Marjan Šarec, zmagal pa SDS, podvomil v rezultate. Robert Golob rezultata danes ni želel komentirati. Predsednik republike Borut Pahor pa bo odlok o razpisu aprilskih volitev podpisal v sredo.
"
https://www.24ur.com/novice/slovenija/fajonova-sd-se-je-pripravljena-umakniti-iz-javnega-servisa.html,Fajonova: SD se je pripravljena umakniti iz javnega servisa,"Na strokovnem posvetu Socialnih demokratov so poznavalci področij medijev in kulture kot izjemno problematične izpostavili posege aktualne oblasti v neodvisnost teh dveh področij ter tudi v civilno družbo. Politika se mora po njihovem mnenju zavezati, da se takšno lomastenje po teh segmentih družbe ne bo nikdar več ponovilo. Na vprašane, ali se je SD kot stranka pripravljena umakniti iz javnega servisa, je Tanja Fajon zagotovila, da so se. Nekdanji novinar Boris Bergant je tako ob tem pozval, naj se to zapiše tudi v koalicijsko pogodbo.","
Povabljeni strokovnjaki s področja medijev in kulture so na posvetu z naslovom Zakaj ste povzdignili glas - Strah pred kulturo in močjo argumenta, ki so ga organizirali v SD, kot problematično izpostavili vladno lomastenje po nevladnih organizacijah, medijih in kulturi, v katere je posegla s krčenjem finančnih sredstev, zaradi česar je v teh segmentih prišlo tudi do samocenzure. Pravnica Nataša Pirc Musar je dejala, da je natikanje nagobčnikov znotraj vlade in političnih strank zaskrbljujoče.
Še bolj kot to je po njenem mnenju zaskrbljujoče, da sedanja oblast poskuša z nerazumnimi in pravno neutemeljenimi globami ustrahovati ljudi, ki si upajo na glas povedati svoje mnenje.
Direktor Mini teatra Robert Waltl je izpostavil, da je bilo na primeru Slovenske tiskovne agencije (STA) jasno, da nihče od nevladnih in kulturnih organizacij ni na varni strani. Vlada je namreč zmanjšala obseg financiranja tudi nevladnih in kulturnih organizacij v času epidemije, ko niso imele možnosti za zaslužek, je dejal. Zgodovinarka Kaja Širok pa je ob tem izpostavila, da bi morali tudi javno prepoznati, da je kultura javna dobrina.
Da je problematično, da nek vladni organ ocenjuje vsebino javnega servisa in to vsak teden objavlja, pa je izpostavil nekdanji novinar Boris Bergant. ""Če to ni pritisk na uredniško politiko, naj me hudič vzame,"" je sklenil. Edina rešitev pri prenovi RTV pa je po njegovem mnenju to, da pride do spoznanja, da je javni servis dobrina za vse, ne samo za vsakokratne vladajoče.
Pirc Musarjeva je ob tem SD izzvala z vprašanjem, ali so se kot stranka pripravljeni umakniti iz javnega servisa. Tako Tanja Fajon kot nekdanji kulturni minister Dejan Prešiček sta ji zagotovila, da so to pripravljeni storiti. ""Javni servis mora biti politično nedotakljiv. Sem prva, ki dam svojo besedo za to,"" je zatrdila Fajonova. Bergant je ob tem pozval, naj se to zapiše tudi v koalicijsko pogodbo.
Strokovnjakinja za medije in aktivistka Sandra Bašič Hrvatin je opozorila, da nam pravice nikoli niso bile podarjene in da je zanje treba vztrajati. ""Če ne bom vztrajala, ne bom več človek,"" je dejala in dodala, da je prav to tisto, česar si aktualna vlada želi. Fajonovo je neposredno vprašala, ali se SD distancira od dejanj predsednika države Boruta Pahorja, ki javno ne nasprotuje aktualni vladi. Fajonova je odgovorila, da se zgodovine ne da izbrisati. ""Prihaja pa nova generacija, ki se trudi delati drugače,"" je dodala.
Kolumnist Miha Mazzini je medtem kot največji problem izpostavil divjo bitko za privilegije. Kot primer je navedel začetek epidemije, ko so se postavila pravila igre, naslednji dan pa so v javnost že prišle fotografije, iz katerih je razvidno, kako jih vladajoči kršijo. Dejal je tudi, da je v državi privilegijev, kjer je edini kriterij, kdo je naš oz. vaš, našim vse dovoljeno.
Vsi sodelujoči na posvetu so izpostavili tudi to, naj si opozicija zada deset zavez, ki jih bo izpeljala, ko in če pride na oblast, da bodo lahko državljani transparentno spremljali in ocenjevali njihovo delo. Zato mora politika po mnenju stroke dati ljudem jasno sporočilo, da se nikoli več ne bo toleriralo takšnega lomastenja po medijih, kulturi in nevladnih organizacijah, pri čemer so opozorili, da morajo biti vsi nadaljnji postopki izpeljani zakonito, sicer niso nič drugačni od aktualne oblasti.
"
https://www.24ur.com/magazin/dzevad-karahasan.html,"'Strah ne dopušča kompleksnosti čustev, zato si ljudje začnejo lagati'","Svet je zajela epidemija strahu. Prestrašeni ljudje pa ne gradijo družbe – prestrašeni ljudje so množica, pravi bosansko-hercegovski pisatelj Dževad Karahasan. O tem, kakšen 'vonj' ima strah, pa tudi o tem, kaj lahko reši svet, ki se vse bolj utaplja v strahu, smo se s Karahasanom pogovarjali ob nedavnem izidu slovenskega prevoda romana Vonj po strahu, ki je zadnji del njegove zgodovinske trilogije.","Bosanski romanopisec, dramatik, esejist ter literarni in gledališki teoretik in kritik Dževad Karahasan je avtor številnih romanov: Vzhodni divan, Šahrijarjev prstan, Sara in Serafina, Nočni shod, trilogija Kaj pripoveduje pepel. Piše tudi drame, kratko prozo, eseje ter literarnoteoretska in kritiška besedila. Prejel je številne literarne nagrade, med drugim Herderjevo nagrado (1999), vilenico (2010), Goethejevo nagrado (2012) in nagrado Heinricha Heineja (2012). 
Letos je v slovenskem jeziku izšel Vonj po strahu, zadnji del njegove zgodovinske trilogije o slavnem srednjeveškem perzijskem matematiku, astronomu, filozofu in pesniku Omarju Hajamu z naslovom Kaj pripoveduje pepel. Zaključek trilogije poveže zgodovinski dogajalni čas s sedanjostjo, ko poskuša bosanski begunec na Norveškem po spominu zapisati Hajamovo biografijo, ki je zgorela ob požigu sarajevske knjižnice. 
Karahasan je tudi velik mislec, ki s svojim umom pronica v najtemnejše kotičke posameznika in družbe ter jih razgalja z besedami in metaforami. Te dni je bil gost predfestivalskega dogodka Fabula pred Fabulo. Takrat smo ga ujeli in z njim nadaljevali pogovor, ki se je začel pred tremi leti. 
Kako ste preživeli zadnja tri leta, potem ko smo vas zadnjič videli v Ljubljani in se je svet drastično spremenil?
Če povem po resnici, sem teh nekaj let preživel dokaj težko, predvsem zato, ker me je našla bolezen. Če bi bil nagnjen k mistifikaciji, bi rekel, da so moje izkušnje zadnjih dveh let dokaz, da je človek mikrokozmos, v katerem se makrokozmos reflektira oziroma odraža. Kajti napadle so me neke bolezni, ki mi niso pustile, da bi se preveč razburjal zaradi tega, kar se je dogajalo v velikem svetu. V velikem svetu pa se, kot ste videli, dogaja oziroma postaja preveč očitno tisto, kar smo lahko slutili že dolgo. Najprej proizvodnja strahov – strah pred terorizmom, strah pred ekonomsko krizo, strah pred podnebnimi spremembami, strah pred epidemijo, boleznimi … Toda v svetu, v katerem vlada strah, ni prav veliko prostora za svobodo, za samostojnost, predvsem za samostojno mišljenje, samostojno čutenje … Prestrašeni ljudje ne gradijo družbe. Prestrašeni ljudje so množica. Prestrašen človek beži v množico, to pa ni dobro. Jaz sem svoji bolezni, čeprav se to sliši paradoksalno, celo hvaležen, ker mi je prihranila te umetno proizvedene strahove in me prisilila, da se ukvarjam s samim seboj. 
In kaj ste se v tem času naučili novega o sebi?
Nič novega se nisem naučil. Sem se pa denimo prepričal, da sem imel prav, ko sem verjel, da sem se že v rani mladosti sprijaznil s smrtjo. Ko so mi diagnosticirali raka, se nisem niti prestrašil niti vznemiril in to me je zelo razveselilo. Vedno sem namreč trdil, da je prepričanje, da se ljudje bojimo smrti, da je naš temeljni strah strah pred smrtjo, neumna darvinistična laž. Kako ne bi bila? Ko sem prišel na ta svet, je z menoj prišla tudi moja smrt. Ko sem rastel, je rasla tudi ona. Nato sem jaz v nekem trenutku nehal rasti, ona pa je še naprej rasla. Razumete torej? Kako bi se lahko bal nečesa, kar je v meni, odkar sem na tem svetu? Če se ne bojim svoje ledvice, kako bi se lahko bal smrti, ki mi je enako blizu kot moja ledvica? Jaz sem to vedno govoril, vendar nisem nikoli zares preveril, ali tako tudi čutim. Ko sem se prepričal, da tako zares tudi čutim, sem bil zelo vesel, olajšan.
V drugem delu trilogije, Tolažbi nočnega neba, smo lahko slišali Sabahovo teorijo pajkove mreže o sejanju strahu kot načinu za doseganje političnih ciljev. V zadnjem delu, Vonju strahu, pa lahko to teorijo – kot pravi že sam naslov – tudi občutimo v praksi. To seveda nekako odmeva v današnjem svetu, v katerem smo nekako ujeti v pajčevini pandemije in političnih kriz. Kakšen je torej vonj strahu?
To je vonj množice, vonj znoja, ampak ne tistega zdravega, lepega znoja, ki ga sprošča zdravo telo, kadar opravlja težko delo, teče ali rojeva novo življenje, temveč znoja, ki se je osvobodil prav v strahu, v množici. To je vonj odvisnosti. Tam, kjer vlada strah, ni prostora za samostojno mišljenje, ni sposobnosti samostojnega občutenja. Ljudje se začnejo truditi, da bi svoja čustva poenostavili, zreducirali na eno dimenzijo. Ljudje začnejo lagati sami sebi. 
Prestrašen človek si ne bo nikoli priznal, da mu gre od vsega na svetu najbolj na živce oseba, ki jo ima rad. Kdo bi mi lahko šel na živce tako zelo kot žena, ki jo imam rad? Kajti z njo preživljam največ časa, ona mi pomeni največ – jasno je, da me ona najbolj spravlja ob živce. Te kompleksnosti človeških čustev pa strah ne dopušča. In potem si začnejo ljudje lagati. Če ima kdo koga rad, bog ne daj, da bi v sanjah rekel, da ga ta oseba moti, da mu gre pri njej kaj na živce, da ima težave z njo. Pa vendar jih mora imeti. Enostavnih čustev ni. 
Spomnite se Goethejevega romana Učna leta Wilhelma Meistra, v katerem veliki mojster piše o tem, kako pomemben del odraščanja je tista čarobna kombinacija strahu in zadovoljstva, ko otrok krade marmelado iz domače shrambe. Ta radost je tesno povezana s strahom, da ga bodo zalotili pri tem. Tam, kjer vlada strah, ljudje niso pripravljeni oziroma niso zmožni prenašati te lepe kompleksnosti protislovja lastnih čustev. Da ne govorim o sposobnosti razmišljanja v kompleksnih strukturah in upoštevanja zapletenost fenomena. Nič ni tako enostavno, kot bi si želeli, ko smo prestrašeni. 
In to lahko vidimo tudi zdaj, v trenutni situaciji, ko se pogosto dogaja, da se prijatelji ali družinski člani skregajo oziroma so na različnih bregovih zaradi celotnega dogajanja okoli pandemije. Zdi se, da ne moremo najti skupnega jezika – ali si z mano ali pa proti meni.
Tako je. Aritmetični princip “ali – ali”. Ta princip dobro deluje v aritmetiki, v svetu aritmetike. Tam ni oblik, ni telesa, ni čustev in ni življenja. V svetu življenja pa velja princip “in – in”. Pa smo spet pri tem prekletem strahu “ali – ali”. Ali si moj prijatelj in me imaš rad, pri meni ne vidiš nobene pomanjkljivosti in me hvališ. Ali pa vidiš, da nekatere stvari pri meni ne “štimajo"" in si moj sovražnik. Ne, princip “ali – ali” v svetu življenja ne more dobro delovati. 
Spomnil sem se anekdote, ko smo v Zürichu predstavljali mojo knjigo Poročila iz temnega vilajeta. V pogovoru sem si dopustil šalo na račun eksaktnih ved, ki stremijo k absolutni, nedvomni resnici. Nekega kolega je to vznemirilo in je dejal: “Gospod Karahasan, tudi vi boste priznali, da je dve plus dve vedno nedvomno štiri.” Odgovoril sem mu, da drži. Ampak zakaj? Zato, ker ni v svetu aritmetike ničesar razen enopomenskih in enodimenzionalnih relacij. Pustite, da pride v svet aritmetike malo življenja, čustev, telesnosti, pa boste videli, da je dve plus dve včasih štiri, redkokdaj pet, pogosto tri do tri in pol … Kajti življenje deluje po principu vključevanja, ne izključevanja. 
Vrnimo se k metafori pajkove mreže in muhe, ki se ulovi vanjo, torej k nekomu, ki se ulovi v ta “stroj strahu”. Kako se lahko muha reši iz pajkove mreže?
To pa je težko vprašanje. Ne vem, ampak nagnjen sem k temu, da verjamem oziroma želim verjeti, da se lahko padcu v pajkovo mrežo izognemo tako, da se zavedamo sebe. Tako, da se upremo strahu. Tako, da zgradimo malo zaupanja vase, da si dovolimo pravico odločanja o sebi. Kajti strah nam ne dovoljuje, da bi pogledali z razdalje. Strah nam ne dopušča jasnega mišljenja. Opazili ste, da strah tudi ubija humor. Muha, ki misli s svojo glavo in z malo humorja razume lastne omejitve, svoje nepopolnosti, ki gleda, kam gre, in sama odloča v svojem imenu, ima veliko več možnosti, da se ne bo ujela v pajkovo mrežo, od katere koli druge muhe.
Ne vem, kako se rešiti iz teh težav, vem pa, da se jim lahko izognemo, dokler razmišljamo s svojo glavo, čutimo s svojim srcem, se opazujemo z razdalje in se z malo smeha opominjamo, kako nepopolni smo. 
Nekateri radi rečejo, da je včasih treba pustiti, da se stvari zrušijo do temeljev, da lahko znova zgradimo boljše, trdnejše. Toda če pogledamo naš planet – tudi sami ste omenili strah pred podnebnimi spremembami – smo ga skoraj izčrpali, “porušili”. Kaj oziroma iz česa bodo prihodnje generacije sploh lahko gradile, če bomo vse porušili?
Najprej je seveda vprašanje, kaj bodo sploh gradili tam, kjer ni ničesar več. In drugič, kdo bo sploh gradil? Kajti zaradi svojega tehnološkega napredka smo prvič v zgodovini postavili pod vprašaj obstanek človeštva. Torej ne gre več za to, kaj bomo gradili, ampak za to, kdo bo gradil. Zdaj smo v absurdni situaciji, ko moramo vztrajno ponavljati mantro, da nas lahko reši znanost, čeprav se povsem zavedamo dejstva, da sta nas znanost in tehnologija pripeljali v situacijo, v kateri je skrajno vprašljiv obstanek življenja in planeta, na katerem živimo. 
Edini religiji, ki še živita na svetu, so “scientizem” in finance. Ne vem, ali ste opazili – v vseh medijih na vseh koncih in krajih nenehno tožijo zaradi ogroženega podnebja. Slišimo zahteve po prepovedi letalskih prevozov, po prepovedi kurjenja premoga, lesa in kurilnega olja. Nikomur pa ne pade na pamet, da bi prepovedal turistične polete v vesolje; mediji od nas skoraj agresivno zahtevajo, da smo navdušeni, da občudujemo, da začutimo, kako zgodovinski je ta dan … Zakaj? Zato, ker je nek milijarder deset minut preživel v vesolju. Spomnim se, ko sem to prvič slišal na poročilih. Prijatelju, pri katerem sem bil na obisku, sem rekel: Jurij Gagarin je to naredil leta 1961, ampak on ni bil milijarder in ni poletel kot turist. To je res paradoksalna, absurdna situacija. Rene Descartes je rekel “Mislim, torej sem”. Dokazal se je z dejanjem svojega mišljenja. To je popoln solipsizem. Ampak mi imamo zdaj podobno absurdno situacijo, ko moramo od znanosti pričakovati, da nas bodo rešile iz godlje, v katero so nas pripeljale. 
Kakšno vlogo lahko v takšni družbi odigra politika? V enem od intervjujev ste dejali, da politika nima orodja, s katerim bi lahko zaustavila ali zmanjšala vlogo lastništva, kapitala. 
V današnjem svetu, v katerem vlada bojazen, tudi sama politika demonstrira panični strah. Sprejemajo se zakoni, za katere je zelo vprašljivo, ali sploh lahko funkcionirajo. Politika se prepušča nekemu poblaznelemu akcionizmu, ki ji ne dovoljuje, da bi resno premislila, preverila, pokomentirala in prediskutirala lastne ideje. Sam ne vem ničesar o električnih avtomobilih, zato sem dva inženirja, ki sta sodelovala pri razvoju električnih motorjev, vprašal, ali obstaja možnost, da bi baterije električnih avtomobilov reciklirali ali odlagali brez nevarnosti. Rekla sta, da takšnih metod še niso razvili. Politika pa podpira razvoj električnih avtomobilov, prizadeva si otežiti ali celo povsem prepovedati klasične avtomobile. Zakaj? Zato, ker je tudi politika zabredla v strah. 
Na kaj vas spominja ta trenutek v zgodovini?
Mislim, da sem ga že opisal v trilogiji Kaj pripoveduje pepel. V njej sem opisal dobo, v kateri so ljudje skušali rešiti neko bolno družbo. Kot v bolnem organizmu lahko vsak ukrep, ki ga sprejmemo in s katerim skušamo popraviti stanje, škoduje bolniku. Mogoče pomaga ledvicam, ampak uničuje jetra, ali pa rešuje jetra in uničuje ledvice. Kot pravim, svet lahko reši malo boljša književnost, z drugimi besedami, človeška ustvarjalnost. Ljudje se morajo spomniti, da so ustvarjalna bitja. Nehati morajo zgolj funkcionirati in začeti morajo živeti. 
S tem zadnjim prevodom je slovensko tržišče dobilo celotno trilogijo, ki je v izvirniku začela izhajati pred desetimi leti. Kaj trenutno ustvarjate? Kdaj lahko od vas pričakujemo kakšen nov roman?
Jaz nič ne ustvarjam – jaz pišem. Po navadi ustvarjamo iz nič, jaz pa imam veliko materiala. Ravno pred nekaj dnevi sem založnikom in prevajalcem poslal nov roman, ki se bo najverjetneje imenoval Uvod v lebdenje. Tudi to je ena od knjig, ki sem jih pisal neskončno dolgo. Prve dele sem napisal oktobra 1998. Stokrat sem začenjal, pa odnehal, popravljal, nato za daljši čas nehal pisati … In zdaj mi jo je končno uspelo končati. Zanimivo pa je, da me je med pisanjem tega romana na pol poti prekinila bolezen. Spominjam se, kako sem po operaciji ležal v bolnišnici in se panično spraševal, ali bom sploh kdaj končal to knjigo.
Vas je bilo strah, da vam ne bi uspelo?
Ne, ampak kratko malo je težko, ko te kaj prekine … Toda ko sem znova sedel za mizo in nadaljeval pisanje, sem vedel oziroma začutil, da sem spet zdrav. 
"
https://www.24ur.com/novice/slovenija/vmesno-porocilo-kaj-je-o-politicnem-vmesavanju-v-delo-policije-pokazala-preiskava.html,Medved ob ugotovitvah vmesnega poročila komisije DZ pozval Hojsa k odstopu,"Predsednik preiskovalne komisije, ki preučuje sume političnega vmešavanja v delo Policije Rudi Medved je ob predstavitvi ugotovitev vmesnega poročila pozval notranjega ministra Aleša Hojsa k odstopu. Podpredsednik Predrag Baković pa je na več primerih pojasnil, kako poteka politično kadrovanje. Kot eno prvih žrtev je navedel nekdanjega direktorja Policije Antona Travnerja, ki je odstopil kar sredi jadranja. Trenutna oblast po Bakovićevih besedah ne prenese kritike in poskuša obračunavati z vsakim, ki se kritično izraža. ""Na to kaže tudi to, kako so iz rezervnega sestava pomožne policije odslovili dolgoletnega policista, ki ga tudi sam osebno poznam in vem, da je vrhunski. Kaj so naredili z gospodom Gantarjem, ko se je izražal na Twitterju ... Vse to delajo z namenom, da utišajo ta kader in da vplivajo na druge, da ne bi dvignili glave in povedali še česa!"" Državni  zbor je sicer s 44 glasovi proti 42 zavrnil poročilo. ","

""Kot predsednik komisije pričakujem od DZ, da bo bistvene ugotovitve vmesnega poročila sprejel in da bo sprejel tudi predlog sklepa, v katerem DZ poziva ministra za notranje zadeve k odstopu,"" je v izjavi za javnost povedal predsednik komisije Rudi Medved. Ta je ob tem pozval tudi predsednika vlade Janeza Janšo, da o tem odstopu tudi obvesti Državni zbor, ""ker vemo, da je minister že odstopil pa tega obvestila v DZ nikoli ni bilo"".
Povedal je, da je preiskovalna komisija dokazala, da kadrovanje v policiji poteka mimo strokovnih kompetenc in po načelu lojalnosti. Kadri, ki vladajoči politiki niso všeč, pa se premeščajo v posebej ustanovljene delovne skupine, ki nimajo ne zadolžitev, ne evalvacije, je poudaril Medved, in dodal, da politika svoj vpliv uveljavlja preko generalnega direktorja policije.
Vladajoča politika po njegovem mnenju preko Nacionalnega preiskovalnega urada (NPU), ki da je docela politično reorganiziran, vpliva celo na potek oz. izid posameznih preiskav. ""Preiskovanci kot so Zdravko Počivalšek in Rok Snežič, so vnaprej obveščeni o hišnih preiskavah, te pa se potem ne premaknejo z mrtve točke,"" je dejal Medved. Ocenil je še, da minister Aleš Hojs in državna sekretarja na njegovem ministrstvu s svojimi javnimi nastopi in zapisi na družbenem omrežju spodbujajo sporne prakse in zato večkrat ponovil, da predlaga ministrovo razrešitev.
Predrag Baković je v izjavi za javnost povedal, da vmesno poročilo preiskovalne komisije kaže na stvari, kako poteka vmešavanje v inštitucije, kot je Policija. ""Najprej seveda tako, da se nastavijo takšni kadri. Politika lahko popolnoma legalno zamenja generalnega direktorja Policije in tukaj bi se kadrovanje moralo ustaviti. Zlasti politično. Pa se ni. Na ključna delovna mesta so se postavili ljudje, ki so potem omogočili tudi način in na široko odprli vrata politiki, da je lahko pričela s svojimi dejanji. Na način kadrovanja in vmešavanja v konkretne zadeve. Če ključne ljudi umakneš od pomembnih preiskav in jih daš v neke delovne skupine, to zagotovo je vmešavanje v posamezne primere. Govorim o primeru kriminalista, ki je bil vodja preiskave glede nabave zaščitne opreme, ki se je kar naenkrat znašel v tej delovni skupini. To so omogočili ključni ljudje na položajih, ki jih je postavil generalni direktor Policije."" 
Odgovornost politike, neposredno ministra in državnih sekretarjev, je po njegovih besedah tako subjektivna kot objektivna. ""Subjektivna, če že ne drugje, v tem, da niso storili nič, da se te stvari ne bi zgodile. In objektivna zato, ker so odgovorni za vsako dejanje, ki ga nezakonito ali nepravilno stori njihov podrejeni.""
Navedel je primer kadrovanja, ko so človeka, ki je bil obravnavan zaradi kaznivega dejanja mobinga na delovnem mestu, poskušali zaposliti nazaj in so v povezavi s tem odšli trije ključni ljudje – vodja službe generalnega direktorja Policije in dve vodji na notranjih preiskavah. ""To pomeni, da so se umaknili trije ljudje in potem se je ta oseba lahko zaposlila.""
Baković je kot zanimivost pojasnil, da je bil ena od prvih žrtev političnega kadrovanja pravzaprav Anton Travner. ""On je, po svojih izjavah sodeč, odstopil iz osebnih razlogov. Tisti dan je bil na morju, na dopustu je jadral. Predstavljajte si slikovito, kako se je to zgodilo – med jadranjem se je spomnil in se odločil, da bo pa kar malo odstopil. Verjetno po telefonu ali kakor koli že poslal odstopno izjavo ministru. In potem je jadral naprej. Slučajno so se tistega dne zgodile hišne preiskave v zvezi z nabavo zaščitne opreme in tisti dan je odstopil še nekdo – minister sam. In on je povedal, da je odstopil zato, ker so se zgodile te hišne preiskave. In kaj je ostalo gospodu Travnerju drugega, kot da reče, da odstopa iz osebnih razlogov? Ne more odstopiti zato, ker je Policija delala dobro, zakonito in v skladu s svojimi pooblastili. Ne ostane mu drugega, kot da reče, da odstopa iz osebnih razlogov. Na dopustu, v času, ko se imamo ljudje dobro in ne razmišljamo o službi. In to je ena od ključnih in zanimivh žrtev, ki se je zgodila.""
Trenutna oblast po Bakovićevih besedah ne prenese kritike in poskuša obračunavati z vsakim, ki se kritično izraža. ""Na to kaže tudi to, kako so iz rezervnega sestava pomožne policije odslovili dolgoletnega policista, ki ga tudi sam osebno poznam in vem, da je vrhunski. Kako so mu naložili, da mora plačati za leto dni denar, ki ga je dobil iz naslova pripravljenosti. Kako so naredili z gospodom Gantarjem, ko je izražal svoje stvari na Twitterju. Vse to delajo z namenom, da utišajo ta kader in da vplivajo na druge, da ne bi dvignili glave in povedali še česa!""
DZ je nato s 44 glasovi proti in 42 glasovi za zavrnil sklepe vmesnega poročila preiskovalne komisije o političnem vmešavanju v policijo. DZ prav tako ni potrdil bistvenih ugotovitev vmesnega poročila. V koalicijskih vrstah so povedali, da je poročilo nestrokovno, zavajajoče in škodljivo ter da ne bi prestalo pravne presoje. Prav tako opoziciji očitajo, da gre pri komisiji le za brutalen obračun s politično konkurenco.
Spomnimo
Preiskovalna komisija DZ je vmesno poročilo sprejela 10. januarja. Takrat je predsednik komisije Medved dejal, da so zaslišanja 20 prič in pregled dokumentov potrdili, da v slovenski policiji stvari tečejo po diktatu politike. V sistemu Policije po njegovih besedah sistematično potekajo kadrovske čistke in se sistematično posega v nekatere predkazenske postopke, predvsem tiste, ki se dotikajo funkcionarjev vladajoče politike.
Državnemu zboru je komisija v vmesnem poročilu predlagala, da po obravnavi poročila sprejme dva sklepa, in sicer da DZ predlaga ministru za notranje zadeve, da odstopi s funkcije ministra, ter da naj vlada po odstopu ministra Hojsa s položajev razreši oba državna sekretarja na ministrstvu za notranje zadeve – Franca Kanglerja in Boža Predaliča. Ločeno mnenje k vmesnemu poročilu sta sicer podala poslanec Dejan Kaloh (SDS) in Zmago Jelinčič Plemeniti (SNS).
Končno poročilo komisije naj bi bilo sicer končano do konca mandata.
"
https://www.24ur.com/novice/slovenija/ostri-odzivi-na-sporazum-o-visjih-placah-zdravnikov-datum-podpisa-sporazuma-se-ni-znan.html,V delu opozicije ogorčenje nad dogovorom o zvišanju plač zdravnikom,"Po tem, ko je vlada včeraj dala zeleno luč podpisu sporazuma o povišanju plač zdravnikom, težkega 113,5 milijona evrov, v ostalih sindikatih javnega sektorja vre. Po mnenju poslanca SD Marka Koprivca je nestrinjanje ostalih sindikatov povsem razumljivo. ""Takšen način dvigovanja plač je nesprejemljiv in vodi v načrtno rušenje plačnega sistema,"" meni Koprivc. Tudi v Levici so ogorčeni nad tem, s kakšno lahkoto je vlada ""kapitulirala pred izsiljevanji najbolje plačanih zdravnikov"".","
Poslanec SD Marko Koprivc ocenjuje, da vlada s sporazumom z zdravniki ruši in uničuje plačni sistem ter vnaša neenotnost v slovensko družbo. Opozoril je, da številni drugi poklici v javnem sektorju ne dosegajo niti minimalne plače. In namesto da bi se vlada ukvarjala z dvigom plač tistim, ki imajo najmanj, dviguje plače tistim, ki že zdaj prejemajo višje plače – to so zdravniki, ki bodo imeli po novem  5000 namesto 4000 evrov mesečne bruto plače.  Zato vlada po Koprivčevem mnenju očitno ne razume, kaj je socialni dialog.
Tudi njegov poslanski kolega Dejan Židan je kritičen do sporazuma, ki sta ga ministrstvo za zdravje in zdravniški sindikat Fides parafirala ta teden, včeraj pa ga je potrdila tudi vlada. Sprašuje se, kdo bo zagotovil dodaten denar v zdravstveni blagajni za višje stroške zdravniških plač. Če ga ne bo nihče, bo to pomenilo za 100 do 200 milijonov evrov manj storitev za bolnike.
""Ali so ob tem, da bodo plače zdravnikov višje tudi za več kot 25 odstotkov, zagotovili vsaj to, da bodo bolniki v državnih bolnišnicah, ki potrebujejo oskrbo, tudi oskrbljeni? In da zdravniki popoldne ne bodo hodili delat v druge ustanove?"" se sprašuje Židan. 
V Levici ogorčeni: Vlada z lahkoto kapitulirala pred izsiljevanji najbolje plačanih zdravnikov
Kritični so tudi v Levici, kjer menijo, da je kapitulirala pred izsiljevanji najbolje plačanih zdravnikov in FIDES. Po njihovem mnenju je  dvig plačnega stropa za najbolje plačane zdravnike je pljunek v obraz skoraj 30.000 delavkam in delavcem v zdravstvu, medicinskim sestram ter ostalim zdravstvenim delavcem in sodelavcem, ki že mesece delujejo v dobesedno vojnih razmerah.
 
V Levici se zavedajo, da zdravniškega kadra primanjkuje, a je po njihovem mnenju treba vedeti, zakaj in kje ga primanjkuje. ""Primanjkuje predvsem družinskih zdravnikov, razlog pa tiči v napačnem načrtovanju razvoja kadrov in specializacijam, ki so se razpisovale glede na prestižnost panoge, ne pa glede na obstoječe potrebe,"" so navedli.
Predlog po njihovem mnenju predstavlja dokončni udarec za že tako temeljito načeto plačno lestvico javnega sektorja in je darilo za najbolje plačane zdravnike. Na drugi strani pa to ne bo prineslo nikakršnih koristi ne mladim zdravnikom, kaj šele medicinskim sestram, negovalcem in ostalemu podplačanemu in preobremenjenemu osebju, ki se nahaja na prvih frontah boja proti epidemiji.
Dodajajo še, da se je na seznamu 50 najvišjih izplačil v državi v septembru lani nahajalo kar 46 zdravnikov. Najvišje izplačano plačilo je bilo 15.344 evrov bruto, ki si jo je najbolje plačani zdravnik zaslužil ob sočasnem opravljanju treh služb skupaj.
Datum podpisa še vedno neznan, ostali sindikati javnega sektorja na nogah
Kdaj bo podpis sporazuma, ki sta ga ministrstvo za zdravje in zdravniški sindikat Fides parafirala ta teden – včeraj ga je potrdila tudi vlada – se še ne ve. Tega ne razkrivajo niti v Fidesu niti na ministrstvu. Do podpisa očitno tudi ne bo uradno razkrita vsebina sporazuma. Po neuradnih informacijah naj bi se plača zdravnikov zvišala za šest plačnih razredov, kar pomeni 24 odstotkov višjo plačo.
Jasno pa je že, da bodo lahko zdravniki presegli 57. plačni razred – to bil doslej plačni strop za uslužbence v javnem sektorju, ki niso funkcionarji. Tako bodo lahko po novem dosegli 63. plačni razred, ki prinaša dobrih 5000 evrov bruto plače. Pri tem gre sicer za začasen dvig plačnega stropa za zdravnike, saj zakon določa, da lahko ta ukrep velja do konca letošnjega leta.
Zaradi teh potez vlade so ostali sindikati javnega sektorja na nogah in zahtevajo enako obravnavo, torej dvig plač za šest plačnih razredov oz. za 24 odstotkov. V številnih sindikatih se že pogovarjajo tudi o stavki, je potrdil vodja pogajalske skupine dela sindikatov javnega sektorja, Jakob Počivavšek.
Frančišek Verk, predsednik Sindikata državne uprave, je v torek dejal, da smo priča partikularnim interesom in ločenim sporazumom. Branimir Štrukelj, generalni sekretar Sviza, pa: ""Ni mogoče, da se vlada ne zaveda, da je s to enostransko potezo v temeljih stresla plačni sistem.""
Tudi v sindikatu poklicnih gasilcev vre. Njihov predstavnik David Švarc pravi: ""Fantje in dekleta so jezni, pričakujejo, da bomo v sindikatu začeli aktivnosti za pošteno obravnavo vrednotenja svojih delovnih mest.""
Fides: Temelje enotnega plačnega sistema porušili drugi sindikati
Na kritične glasove ostalih sindikatov javnega sektorja in dela politike so se odzvali tudi v Fidesu. ""Sprašujemo se, kako bodo ti isti poslanci, ki se podajajo v predvolilno borbo za glasove,  državljanom prikazali rešitve za dostopno in učinkovito javno zdravstvo. Morda s tem, da bodo zdravnike tlačili v enoten plačni sistem, katerega temelji niso zgolj zamajani, če parafraziramo vodjo konfederacije sindikatov, Branimirja Štruklja, temveč jih že dolgo ni več, ker so jih ti isti sindikati porušili sami,"" so zapisali na spletni strani sindikata.
Kot navajajo, je bil zadnji udarec sklenitev aneksa za več kot 35.000 zaposlenih v zdravstvu, ki predstavlja trajen dvig plač, težak okoli 123 milijonov, in ob katerem ni bilo zaznati izražene skrbi, kako bo napovedano začasno zvišanje zdravniških plač vplivalo na javno blagajno.
""Dejstvo je, da zdravniki ta plačni sistem že zapuščajo in sledijo ponudbi trga ter se zaposlijo zunaj javnega zdravstvenega sistema ali v tujini. Kaj kmalu se bo izstop zdravnikov zgodil sam in na to ne bodo imeli več vpliva niti sindikati niti politika. Takrat bo javno zdravstvo, kot ga poznamo in za kakršno naj bi se politika zavzemala, le še iluzija, o čemer se lahko prepričamo s pogledom na države nedaleč stran od nas,"" so dodali v Fidesu.
"
https://www.24ur.com/novice/slovenija/policijske-preiskave.html,Goznikar zanika pošiljanje grozilnih pisem z naboji,"Policija naj bi imela dovolj dokazov, da za pošiljkami s strelnimi naboji, ki so jih prejeli visoki predstavniki aktualne vlade in njeni zavezniki, stoji Teodor Goznikar iz Celja, sicer odkrit podpornik vlade in član stranke SNS. Goznikar je pošiljanje nabojev zanikal in dejal, da je v šoku. Potrdil pa je, da so celjski policisti z njim pred dvema dnevoma opravili razgovor kot z enim od sedmih osumljencev v tej zadevi. Predsednik SNS Zmago Jelinčič je sicer zatrdil, da Goznikar od včeraj ni več član stranke.","Teodor Goznikar naj bi bil osumljen, da je prek poštnega nabiralnika na Trojanah pošiljal grozilna pisma politikom, kar pa sam zanika. Kot je pojasnil za Večer, so policisti z njim res opravili razgovor, ""ker sem bil pred časom zabeležen na eni izmed varnostnih kamer, ko sem na Trojanah kupoval krofe, kar večkrat počnem. S pošiljanjem omenjenih grozilnih pisem nimam nič."" Dodal je še, da so mu na celjski policijski upravi vzeli vzorce DNK in ga po zaslišanju izpustili.
Nenavadno se mu zdi tudi, da je njegovo ime tako hitro po zaslišanju na Policiji prišlo v nekatere medije, ""ki so očitno že vnaprej imeli pripravljeno zgodbo o meni, ki pa ne drži"". ""Zaupni podatki o kriminalističnih preiskavah, ko govorimo šele o osumljenih, očitno curljajo s celjske policijske uprave nekaterim medijem,"" je še dodal. V kontakt z njim smo poskušali stopiti tudi mi, a za zdaj neuspešno.
Na dogajanje se je že odzval tudi predsednik SNS Zmago Jelinčič, ki je povedal, da je ""totalno v šoku"". Jelinčič nam je sicer zatrdil, da Goznikar ni bil nikoli njegova desna roka, prav tako je dodal, da čeprav je bil član stranke, v njej nikoli ni imel vidne funkcije. ""Zdaj smo ga na osnovi medijskih novic odstranili iz stranke in ni več naš član,"" je še povedal Jelinčič in dodal, da čakajo na uradne rezultate preiskave. 
V Slovenski nacionalni stranki (SNS) smo šokirani in zgroženi nad dejanjem našega člana Teodorja Goznikarja, za kar smo izvedeli iz medijev. Takšna ekscesna dejanja najostreje obsojamo in sodimo, da ne gredo v okvir demokratičnega političnega udejstvovanja v državi. 
Glede na določena namigovanja nekaterih medijev izjavljamo, da gospod Goznikar ni bil nikakršna desna roka predsednika stranke, kakor ni bil član nobenega organa stranke. Bil pa je član Slovenske nacionalne stranke. 
Pričakujemo seveda uradno obvestilo o dogodku in sankcioniranju gospoda Goznikarja, ki mu je z včerajšnjim datumom, torej z 2. februarjem 2022 prenehalo članstvo v Slovenski nacionalni stranki. Do uradnega seznanjenja z zadevo in pojasnili ne bomo dajali drugih izjav.
A da ne gre zgolj samo za enega člana stranke ampak dejansko za Jelinčičevega sodelavca, poleg spletnih sledi nakazuje celo elektronsko sporočilo, ki ga je Goznikar pred kratkim v imenu prvaka SNS poslal na našo hišo, z videomaterialom o novem grozilnem pismu, ki ga je spet prejel Jelinčič.  
""Komu je v interesu, da so informacije v javnost prišle tik pred začetkom hišnih preiskav?""
""Samo brezobzirna avtoritarna oblast zlorablja svoje podpornike, da grozi s smrtjo sama sebi in to seveda izrablja za obračun s političnimi nasprotniki,"" je dejal poslanec LMŠ Rudi Medved in dodal, da so v LMŠ že takrat, ko se je to zgodilo, takšno dejanje obsodili. ""Vprašamo se lahko, ali smo prizadeti, ker je očitno vladajoča politika s to hudo manipulacijo vznemirila državljane in sama iz sebe želela narediti žrtev,""  in dodal, da se zdaj vidi, kdo je žrtev. ""Odvrgli so človeka, ki so ga najprej zlorabili, zdaj pa stvari tečejo naprej tako, da odpirajo še več vprašanj.""
Pohvalil je delo policistov in kriminalistov, da so tako hitro uspeli s preiskavo. ""Je pa seveda veliko vprašanje, ali bodo lahko na ta način učinkovito to preiskavo tudi nadaljevali. Če držijo informacije, naj bi se v naslednjih dneh v zvezi s to zadevo začele hišne preiskave,"" je dejal in se vprašal, kako je možno, da so se informacije tik pred začetkom preiskav znašle v medijih. ""V provladnem mediju, na portalu Siol.net,"" je izpostavil in se vprašal, komu je bilo to v interesu. 
""Ali se je tu vmešala politika? Jaz za zdaj postavljam samo vprašanja, da se z morebitnimi hitrimi hišnimi preiskavami razkrijejo kakšne povezave. Ali je ta osumljenec grožnje pošiljal kar tako iz čistega miru ali mu je to kdo naročil? Seveda nihče ne verjame, da bi on to storil kar tako, na svojo roko. Komu je torej v interesu, da je informacija v javnost prišla tik pred hišnimi preiskavami? Da se morda zakrijejo kakšne sledi, kakšne povezave, ki vodijo do politike,"" je dejal, a dodal, da v tem trenutku ne morejo ničesar prejudicirati. ""Vendar tvitanje osumljenca z nekaterimi vidnimi predstavniki oblasti kaže, da se ljudje med seboj poznajo, da delijo enake vrednote,"" je še povedal in naštel ministra Mateja Tonina in Vinka Gorenaka. 
""Ker se je pošiljanje odvijalo lansko jesen, je to obdobje, ki še spada pod pristojnost preiskovalne komisije o sumu vpletanja politike v delo Policije, tako da bomo na preiskovalni komisiji to vprašanje zagotovo odprli, še posebej, če je izkaže, da so bile te domnevno načrtovane hišne preiskave v prihodnjih dneh kakor koli ovirane,"" je napovedal in dodal, da bo tudi to v središču preiskovalne komisije.
Poudaril je še, da vsa javno objavljena stališča osumljenca kažejo na to, da podpira aktualno vlado. ""Precej nenavadno je, da provladni medij zagotovo iz nekih političnih vzgibov to informacijo plasira v javnost, pa se je recimo predsednik SNS tako vznemiril, da ga je nemudoma izključil iz stranke in se distanciral od njega. To so indici, ki kažejo na to, da bi vladajoča politika lahko izrabila osebo za pošiljanje teh groženj s smrtjo,"" je dejal. 
Spomnil je, da je bilo v času, ko so politiki prejeli pisma nekaj ""čudnih"" zgodb glede tega kdo je in kdo ni kam prejel pisma.""Minister Hojs je na primer zapisal, da je tudi sam prejemnik pisma z nabojem, pa kot vemo, so vsa ta pisma ostala na pošti. Nihče ga ni dobil domov. Za zdaj nas vse skupaj navaja na to, da je šlo za eno veliko manipulacijo,"" je prepričan.
Izpostavil je še neznanko o tem, od kod pošiljatelju vojaški naboji, saj gre za vojaško strelivo. Po njegovem mnenju je tudi to stvar, ki terja preiskavo.
""Na ta način so poskušali sami sebe slikati kot žrtev""
""Ne bom rekel, da je to pričakovano, ker nihče ni moral vedeti, kdo je to pošiljal. Se mi je pa od prvega dne zdelo, da so na ta način poskušali sami sebe slikati kot žrtev in da je bila cela stvar nastavljena, da bi diskreditirali svojega nasprotnika, kot to iz dneva v dan počnejo,"" je dejal Luka Mesec, koordinator stranke Levica.
""Sami sebi pišejo, rišejo, packajo, limajo, pošiljajo, grozijo in seveda, delajo se žrtve,"" je dogajanje komentiral Matjaž Nemec iz SD. 
Kakršnakoli grožnja komurkoli je v naši državi nesprejemljiva in jo v stranki najostreje obsojajo, so sporočili iz SAB. Ponovili so, da bi pošiljke biti v skladu s protokoli prestrežene že v poštnih centrih. ""Že takrat smo povedali, da nas to napeljuje na najmanj namerno neodgovorno ravnanje ali celo kaj več. Policija je storilca očitno našla, dejstvo, da gre za zdaj že nekdanjega člana SNS, ki že ves čas asistira vladi, pa potrjuje občutek o nameščenosti in preusmerjanju pozornosti. Vlada bi ob izvajanju represivnih ukrepov sebe rada prikazala kot žrtev. Tudi dejstvo, da so predstavniki vlade grozilna pisma z naboji javno komunicirali, namesto da bi to uredili s policijo in varnostno službo, potrjuje predhodne sume. Želimo si, da zadeva čim prej dobi epilog,"" so že navedli v odgovoru na naša vprašanja. 
""Vse grožnje je treba jemati resno in do njih imeti ničelno toleranco. Pohvale Policiji za strokovno vodenje preiskave v zvezi z nedavnimi pisemskimi pošiljkami. Čas za zaključke pa bo po koncu postopkov pristojnih organov,"" pa je zapisal predsednik NSi Matej Tonin. Pozneje je na novinarski konferenci dejal, da si želi, da policija tega posameznika policija najde in zoper njega ustrezno ukrepa. ""O tem sem vprašal generalnega direktorja policije Antona Olaja. Povedal je, da informacije zaenkrat ne more potrditi, da pa bo policija to preiskavo ustrezno končala in podatke predstavila javnosti.""
Za profesionalen, predan in hiter odziv pri preiskavi grozilnih pisem se je Policiji zahvalil tudi vodja poslanske skupine Konkretno Gregor Perič. ""Storilcem takih zavržnih dejanj moramo omogočiti dovolj časa za razmislek o njihovem početju v ustreznih institucijah,"" je še dodal.
Vodja poslanske skupine nepovezanih poslancev Janja Sluga je ocenila, da če se informacije izkažejo za resnične, to ne bo presenečenje. ""Kazanje s prstom na nevladne organizacije se je zdaj izkazalo za neresnično in izkazalo se je tudi, da so bile te grožnje uvod v to, da se je začela zaostrovati zakonodaja glede žaljenja politikov,"" je prepričana.
Predsednik DS Alojz Kovšca pa je izrazil ogorčenje nad tem, da naj bi bil domnevni osumljenec v preteklosti prejemnik plakete DS za prostovoljstvo. Po njegovem mnenju takšna ravnanja prestopajo meje zdravega razuma, politika v Sloveniji pa se po njegovi oceni spušča ""na nivo političnega piromanstva"".
Notranji minister Aleš Hojs pa je že v sredo Policiji čestital za opravljeno delo. 
Predsednik vlade Janez Janša pa je zapisal, da je Goznikar prej podpornik stranke LMŠ kot stranke SDS in pri tem delil posnetek zaslona, na katerem Goznikar leta 2019 stranki LMŠ čestita za volilni uspeh na evropskih volitvah. Janša je prav tako izpostavil Goznikarjevo domnevno podporo SD in deljenje člankov časnika Mladina.
Kdo je Teodor Goznikar?
Teodor Goznikar je bil sicer v času aktualne vlade postavljen za poveljnika občinskega štaba civilne zaščite Celje. Kot so nam pojasnili na Upravi RS za zaščito in reševanje, je funkcijo prevzel 10. septembra 2020 in jo imel vse do 3. decembra 2021, ko je s funkcije odstopil.
Marca lani je ob Dnevu Civilne zaščite prejel priznanje, in sicer bronasti znak CZ. Predlagatelj za bronasti znak je bila Mestna občina Celje, župan Bojan Šrot, ki je podal naslednjo utemeljitev: ""Teodor Groznikar je v letu 2020 prevzel poveljevanje Civilni zaščiti Mestne občine Celje in organizacijo postavil na temelje, ki so potrebni za delovanje. Glede na stanje, v kakšnem je organizacijo prevzel, je v slabem letu dni vidnih kar nekaj uspehov, ki so plod tako primarnih kot posrednih nalog civilne zaščite. Organizirati je znal štab in operativno ekipo, ki je zelo proaktivna tudi v mirodobnem času. Glede na zelo dobre pokazatelje menimo, da si Teodor Groznikar zasluži bronasti znak Civilne zaščite.""
Avgusta lani so ga v SNS pohvalili, ker je reševalcema pomagal rešiti moškega, ki se je zaradi nepremišljenega skoka v Savinjo začel utapljati.
Njegovo ime smo na POP TV omenjali tudi leta 2019, in sicer v povezavi z informacijami, da bo Slovenija na meji s Hrvaško postavila dodatnih 40 kilometrov panelne ograje z rezilno žico. Posel, vreden štiri milijone in pol, je na javnem razpisu dobilo srbsko podjetje Legi SGS. 
Dokumentacijo za podjetje je vložil prav Goznikar, ki je veljal za Jelinčičevo desno roko, zato so se pojavila ugibanja, ali je bila izbira podjetja za postavitev ograje transparentna. Takole sta leta 2019 skupaj na primer položila venec pred Titov spomenik.
Goznikar je bil tudi častni član Sindikata policistov Slovenije (SPS), in sicer v času, ko je le tega vodil Zoran Petrovič, s katerim sta si bila blizu. Pozneje so mu zaradi delovanja v nasprotju s temeljnimi načeli ter škodovanja ugledu in interesom sindikata članstvo odvzeli oziroma ga iz sindikata izključili. ""Kako in zakaj je navedena oseba bila častni član Sindikata policistov Slovenije nam ni poznano, razen da je bil v letu 2008 med ustanovnimi člani,"" pravi Kristjan Mlekuš, predsednik SPS. 
Pojasnil je, da je bil Goznikar v letu 2017 oz. 2018 po izvedenem disciplinskem postopku izključen kot častni član SPS, saj je deloval v škodo sindikata. ""Namreč, kot sekretar Združenja policistov (čeprav nikoli ni bil policist) je zahtevala, da Sindikat policistov Združenju plačuje licenčnino za uporabo grba, imena in simbolov, ki so bili na Uradu za intelektualno lastnino v letu 2008 registrirani na združenje policistov, saj takrat SPS še ni bil registriran kot pravna oseba,"" je pojasnil in dodal, da je nato SPS v civilno pravnem sporu dokazal lastništvo blagovne znamke, ki je bila na podlagi sodne odločbe prepisana na SPS.
""Ker smo takrat ocenili, da gre za izsiljevanje plačevanja denarnih sredstev in povzročanje neposredne škode sindikatu, je bil uveden disciplinski postopek, na podlagi katerega je bilo ugotovljeno,  da oseba deluje v nasprotju s temeljnimi načeli sindikata ter mu poskuša materialno škodovati,"" je še razložil, po izvedenem disciplinskem postopku pa je bil Groznikar izključen iz SPS. Takrat so zgodbo z navedeno osebo zaključili, prav tako z njim nimajo ""popolnoma nobenih stikov"".
Kot smo že poročali, je Goznikar na družbenih omrežjih večkrat javno podprl trenutno vlado ter ostro napadal njene nasprotnike, opozicijo in protestnike. V času, ko so politiki javnost seznanili s tem, da so prejeli pošiljke s strelnimi naboji in grozilnimi pismi, je komentiral tako pošiljanje nabojev kot preiskavo. ""G. Nemec, ne bom napisal 'spoštovani', ker v tem trenutku tega ne mislim. Zaradi takih objav, kot je ta vaša, določeni dobijo pogum in mislijo, da jim je vse dovoljeno. In očitno vi podpirate takšne stvari, kot so včerajšnja pisma. Meni so tarčo narisali preko čela. Ni smešno!"" je na primer zapisal v komentar pod objavo Jelinčiča.
Med njegovimi prijatelji na Facebooku sicer lahko najdemo tudi poslance strank SNS in SDS, med drugim Zmaga Jelinčiča, Alenko Jeraj, Franca Kanglerja, Žana Mahniča, Zvoneta Černača in celo generalnega direktorja Policije Antona Olaja.
Spomnimo
Vsaj šest vodilnih politikov je prejelo pošiljko z grožnjami s smrtjo. Poleg predsednika vlade Janeza Janše in obrambnega ministra Mateja Tonina so jih dobili še notranji minister Aleš Hojs, predsednik stranke SNS Zmago Jelinčič ter dve poslanski skupini v državnem zboru, šlo naj bi za SNS in Desus. Zanimivo je tudi, kako je pošta prišla do naslovnikov. Na Pošti so takrat zatrdili, da so ravnali v skladu s protokoli. 
"
https://www.24ur.com/novice/slovenija/preiskava-o-ugotavljanju-zlorab-v-zadevi-kangler-brez-napredka.html,Preiskava o ugotavljanju zlorab v zadevi Kangler brez napredka,"Državni zbor ni sprejel poročila preiskovalne komisije o ugotavljanju zlorab v zadevi Kangler. Prav tako ni podprl predlaganih sklepov komisije, s katerimi bi poročilo med drugim posredovali Nacionalnemu preiskovalnemu uradu in Specializiranemu državnemu tožilstvu kot naznanitev sumov kaznivih dejanj.","
DZ je danes obravnaval poročilo in dodatno poročilo preiskovalne komisije o ugotavljanju zlorab v zadevi Franc Kangler in drugi, ki je decembra končala delo. Kot je uvodoma poudaril vodja parlamentarne komisije Dejan Kaloh (SDS), je komisija pri svojem delu zasledovala več ciljev. Med drugim je preiskovala okoliščine, ki kažejo na morebitne procesne kršitve v postopkih zoper Franca Kanglerja, pa tudi morebitno politično odgovornost nosilcev javnih funkcij, ki naj bi sodelovali pri pregonu Kanglerja.
Na podlagi izpovedi prič in pridobljenih listin je komisija po navedbah Kaloha nesporno ugotovila, da je bil kazenski pregon zoper Kanglerja v 24 kazenskih zadevah zelo verjetno politično motiviran in posledica tega, da je Maribor leta 2006 dobil desnega župana. Po mnenju komisije obstaja tudi več indicev, ki kažejo na resne sume neskrbnega in netransparentnega ravnanja policije v zadevi Kangler.
Kot je v predstavitvi stališča poslanske skupine SD poudaril Soniboj Knežak, poslanci SD v preiskovalni komisiji niso sodelovali, ker je bilo že od samega začetka jasno, da preiskava, ki se nanaša na konkretne odločitve in ravnanja državnih tožilcev in ugotavljanje njihove odgovornosti, ni v skladu z ustavo. Po mnenju SD gre za nedopusten in neustaven poseg v delo državnih tožilcev in bi lahko na njihovo delo deloval izrazito odvračilno, je opozoril Knežak.
Podobno je izpostavila tudi vodja poslanske skupine SAB Maša Kociper. Kot je poudarila, so se v SAB že ob oblikovanju komisije odločili, da v njej ne bodo sodelovali, ker so imeli več pomislekov glede zakonitosti in ustavnosti njenega dela. Po mnenju SAB delo take komisije namreč pomeni zelo nasilno poseganje zakonodajne veje oblasti v delo sodstva in tožilstva, kar je nedopustno in v nasprotju z načelom pravne varnosti. Še posebej se jim zdi problematično, če gre za vplive politike.
Da je ustavno sodišče že oktobra leta 2019 deloma zadržalo izvajanje omenjene preiskovalne komisije, je spomnil tudi poslanec Levice Boštjan Koražija. Po mnenju Levice je bil izključni namen vzpostavitve preiskovalne komisije ""poskus politične rehabilitacije določenega političnega funkcionarja"", na kar po njihovi oceni kaže tudi politična sestava komisije, v kateri so bili štirje člani stranke SDS in ena članica stranke NSi.
Mnenju Levice je oporekala poslanka NSi Tadeja Šuštar Zalar. Izpostavila je več ugotovitev iz poročila komisije, med drugim, da policija pri začetkih postopkov zoper Kanglerja ni ravnala z ustrezno stopnjo tajnosti pri pridobivanju in vrednotenju informacij. ""Kaže se, da je pri obdelavi podatkov šlo za verjetnost organizirane diskreditacije župana Franca Kanglerja,"" je poudarila.
Poslanska SDS Anja Bah Žibert pa je v imenu poslanske skupine SDS opozorila na ugotovitev poročila komisije, da so bile zlorabe organov iz vrst policije, tožilstva in sodišč v Mariboru v Kanglerjevem primeru tako obsežne in kontinuirane, da je zelo verjetno, da je ""pregon takrat zelo uspešnega desnega politika v Mariboru koordiniral in spodbujal nekdo iz vrha državne politike v povezavi z njegovimi lokalnimi političnimi nasprotniki"". Glede na ugotovitve komisije bi bilo po mnenju SDS treba razmisliti o omejitvi dostopa do posameznih evidenc oz. osebnih podatkov posameznikov tam, kjer ta dostop ni nujno potreben za opravljanje policijskega dela.
Ostale poslanske skupine svojih stališč danes niso predstavile.
"
https://www.24ur.com/novice/slovenija/kritje-visjih-plac-zdravnikov-letos-verjetno-iz-proracuna-kaj-pa-v-prihodnje.html,"Višje plače zdravnikov letos verjetno krite iz proračuna, kaj pa v prihodnje?","Ob zvišanju plač zdravnikov, kar naj bi na letni ravni znašalo 110 milijonov evrov, se zastavlja vprašanje, kdo bo to kril. V zdravstveni blagajni opozarjajo, da lastnih virov za vse več bremen, ki jih nalaga politika, nimajo. Zadnji interventni zakon za omilitev posledic epidemije določa, da bo povišanje zdravniških plač kril državni proračun, a le do konca letošnjega leta.","
Zdravniški sindikat Fides in ministrstvo za zdravje podrobnosti dogovora pred uradnim zaključkom pogajanj ne komentirata. Dogovor naj bi bil sicer težak okoli 110 milijonov evrov,  po neuradnih informacijah pa naj bi se plače večini zdravnikov dvignile za šest razredov, nekaterim zdravnikom specializantom tudi za sedem. En plačni razred pomeni približno štiriodstoten dvig plače, kar pomeni, da bi dogovor zdravnikom prinesel 24- oz. 28-odstoten dvig plač.
Pri tem pa naj bi bila nova najvišja omejitev za zdravnike 63. plačni razred, kar je bilo zdaj rezervirano le za funkcionarje. Doslej so lahko ostali javni uslužbenci dosegli največ 57. plačni razred. 
Dvig plačnega stropa za zdravnike in zobozdravnike sicer dopušča deseti interventni zakon. Ta v 48. členu določa, da lahko zdravniki dosežejo največ 63. plačni razred, kar pa je predvideno za obdobje do konca leta. Poleg tega interventni zakon določa, da državni proračun krije višje obveznosti Zavoda za zdravstveno zavarovanje Slovenije (ZZZS) zaradi dviga plač  v zdravstvu, a to velja le letos.
Bi lahko zdravnikom v prihodnjem letu zopet pripadale nižje plače?
Tako se zastavlja vprašanje, ali je dvig plač in plačnega stropa za zdravnike le ukrep za letos ali pa bo veljal tudi v prihodnje, torej bo trajen. Na ministrstvu in v Fidesu, kot rečeno, pojasnil ali komentarjev glede dogovora trenutno ne dajejo. Fides pa na svoji spletni strani poudarja, da je predmet pogajanj izključno vsebina aneksa k posebnemu tarifnemu delu kolektivne pogodbe za zdravnike in zobozdravnike kot realizacije določbe v omenjenem interventnem zakonu.
Predsednik konfederacije Pergam in vodja pogajalske skupine dela sindikatov javnega sektorja, Jakob Počivavšek, je sicer v torek dejal, da v doseženem dogovoru te časovne omejitve ni. A četudi bi bilo trajanje povišanja plač omejeno le na letos, je vprašanje, kdo od politikov bi si upal zdravnikom v prihodnjem letu znova dodeliti stare plače.
ZZZS: Politika mora zagotoviti finančne vire za vse nove obveznosti v zdravstvu 
Na Zavodu za zdravstveno zavarovanje Slovenije že nekaj časa opozarjajo, da nimajo lastnih virov za vse nove obveznosti v zdravstvu, ki jih nalaga politika. Teh se je v zadnjih mesecih nabralo že za več kot 300 milijonov evrov. Le lanski dvig plač v zdravstveni negi je težak okoli 90 milijonov evrov, z aneksom k lanskemu splošnemu dogovoru se zdravstveni blagajni nalaga okoli 66 milijonov evrov. Državni zbor je prejšnji teden sprejel skrajšanje dolžine bolniškega nadomestila, ki gre v breme delodajalca, kar bo na letni ravni za zdravstveno blagajno prineslo za okoli 80 do 90 milijonov evrov dodatnih stroškov. Poleg tega se očitno znatno povečujejo plače za zdravnike, sledijo še pogajanja za ostale poklice v zdravstvu.
Medtem pa se skladno z interventnim zakonom iz proračuna krijejo le stroški odsotnosti zaradi covida-19 med zdravstvenimi delavci, stroški, povezani s covidom-19, in dvig plač posameznim poklicnim skupinam v zdravstvu, opozarjajo v ZZZS in dodajajo, da to velja le za letos.
Zato pričakujejo, da bo DZ povečal največjo možno porabo sredstev v letošnjem letu in da bo zagotovil sistemske vire za kritje vseh novih obveznosti. Tako predlagajo, naj se s spremembo zakona zagotovi trajna proračunska varovalka po principu, ki velja za pokojninsko blagajno. Tej državni proračun krije primanjkljaj sredstev za tekoče leto.
Odgovore ministrstva za finance, kako se bodo v prihodnje financirali vsi višji stroški zdravstvene blagajne, še čakamo. 
"
https://www.24ur.com/novice/slovenija/povezimo-slovenijo-na-volitve-z-zavezami-v-dobro-gospodarstva-ljudi-in-narave.html,"Povežimo Slovenijo: na volitve z zavezami v dobro gospodarstva, ljudi in narave","Stranke SLS, Konkretno, Zeleni Slovenije, NLS in Novi socialdemokrati so slovesno podpisale pogodbo o skupnem nastopu na državnozborskih volitvah pod imenom Povežimo Slovenijo. Programska izhodišča se bodo vrtela okrog treh načel – kaj je dobro za gospodarstvo, za ljudi in naravo. Prepričani so v dober rezultat na volitvah.","S podpisom se je peterica strank zavezala, da bodo pod imenom Povežimo Slovenijo oblikovale najboljšo listo kandidatov, ki jim bodo nudile vso potrebno infrastrukturo. Predsedniki strank bodo v soglasju sprejemali odločitve glede oblikovanja skupne poslanske ekipe in sodelovanja z zavezniki po volitvah. Pogodba, ki so jo podpisali, velja za določen čas, do izteka prihodnjega mandata državnega zbora.
Predsednik SLS Marjan Podobnik je v izjavi ob podpisu dejal, da želijo ustvariti takšno Slovenijo, za kakršno se je glasovalo na plebiscitu o samostojnosti. K sodelovanju pa so po njegovih besedah povabljeni vsi, prav tako bodo nagovarjali vse. ""Nihče ne bo ostal sam,"" je dejal.
Predsednik stranke Konkretno in gospodarski minister Zdravko Počivalšek je poudaril, da so v gibanju pokazali, da so sposobni preseči razlike, ki obstajajo med podpisnicami, in pogled usmeriti v prihodnost. ""Če želimo Slovenijo postaviti na vrh svetovne verige uspešnosti, moramo pokazati, da z novo politično formo mislimo resno. Namesto razkola potrebujemo sodelovanje,"" je dejal.
Sodelovanje je izpostavil tudi predsednik Zelenih Slovenije Andrej Čuš. Ugotavljal je, da okoljska politika zadnjih 30 let ni imela ljudi, ki bi iskali skupne rešitve. Dnevno se po njegovih besedah zastruplja vodo, zrak in naš življenjski prostor in takšno je po njegovem mnenju tudi aktualno stanje v hramu demokracije.
Predsednik NLS in državni sekretar na ministrstvu za notranje zadeve Franc Kangler je ob tem ocenil, da politični krč, ki je prisoten pred volitvami, škodi gospodarstvu in državljanom. ""Zato je odgovornost vseh tistih, ki se čutimo poklicane, da kreiramo prihodnost politike v Sloveniji, da ustvarjamo dialog, da združujemo in ne izključujemo nikogar v naprej,"" je sklenil.
Predsednik stranke Novi socialdemokrati Andrej Magajna pa je dejal, da ga današnji podpis pogodbe spominja na podpis predsedstva Demosa pred 30 leti. Pri tem je dodal, da socialdemokrati gibanju dodajajo nove barve. Izpostavil je vrednote NOB, ki je bil legitimna pravica naroda, da se obrani okupatorja, partizansko gibanje pa označil za dejanje domoljubja. ""Znali smo povezati, stopiti skupaj leta 41 in leta 91, ko smo bili ogroženi in to bi moralo biti vodilo za naprej,"" je sklenil.
Uradni govornik gibanja je postal Marko Balažic, ki je dejal, da smo iz Slovenije izgnali razum in prednost dali zlobi. Zato so se povezali v gibanje, ki želi bolj strpno družbo, v kateri bi se znali pogovarjati in biti spoštljivi, kjer bi pravila veljala za vse enako.
Pobudnica gibanja Nada Pavšer pa je dejala, da želijo graditi pot na temelju treh stebrov trajnostnega razvoja, ki so ljudski socialni-steber, zeleni steber in liberalno-gospodarski steber. Poudarila je, da če želijo ta trajnostni vidik uresničevati v življenju in praksi, je potreben zelo širok konsenz.
Pri podpisu pogodbe so bili prisotni tudi predsednik DS in podpredsednik Konkretno Alojz Kovšca, nekdanja državna sekretarka na ministrstvu za zdravje in zdravnica Tina Bregant, svetovalec v kabinetu predsednika države in nekdanji ustavni sodnik Ernest Petrič in ministrica za izobraževanje Simona Kustec.
Povežimo Slovenijo bo na volitvah oblikovala enotno listo, na kateri pa mesta za posamezne stranke ne bodo jasno določena. V vsakem okraju bo kandidiral tisti, ki je po javnomnenjskih anketah najboljši. ""Vse stranke so sklenile, da vseh pet stopi za tistim, ki bo prepoznan kot najboljši, in ga vzajemno podpre,"" je po dogodku pojasnil Balažic. Čuš pa je dejal, da si geografsko ustrezajo, kar je bilo ""veliko olajšanje"".
Stranke tako ne bodo imele enakega števila kandidatov. Poudarjajo tudi, da bodo na listi lahko kandidirali tudi nestrankarski kandidati. Kangler je dejal, da prihaja do velikih razhajanj v številu kandidatov iz posamezne stranke, ""ampak to ni moteče za nikogar"".
"
https://www.24ur.com/novice/dejstva/kdo-obvladuje-slovenske-gozdove.html,"Dve milijardi evrov v državnih gozdovih, med zasebniki kraljuje Cerkev","Slovenijo prekriva skoraj 60 odstotkov gozda, s čimer sodimo v evropski vrh, za Finsko in Švedsko. Petino gozda ima v lasti država, s tem pa tudi dve milijardi evrov. Za nekdanjega kmetijskega ministra Dejana Židana je dejstvo, da je šlo toliko gozdov v denacionalizacijo, velika sramota. Večina gozdnih površin, slabih 80 odstotkov, jih je namreč v zasebni lasti, ali – imamo kar 413 tisoč lastnikov gozda. Največji zasebni lastnik pa Rimskokatoliška cerkev. Pa znamo gospodariti z gozdovi? Kdo jih obvladuje? ","
O stanju na trgu smo povprašali lastnike gozdov – od najmanjših do največjih, ki z gozdom upravljajo za dobiček. Rok Sedminek iz Zveze lastnikov Slovenije je lastnik kmetije več kot 10 let, gozd, ki ga v veliki meri upravlja skupaj z očetom, mu predstavlja polovičen prihodek kmetijskega gospodarstva. V zadnjih desetih letih prodajajo v Sloveniji, slovenskim žagarjem. ""Ko sem začel z gozdom, je bila cena polovična. Naši žagarji so se delali 'norca' iz naše surovine. Ko so prvič začeli prodajati v tujino, so se tudi naše cene približali tistim v tujini. Od takrat smo enakovredni, predvsem z Avstrijo."" 
Janez Medved, po domače Brudarjev Janez, je oglar, ki je v letošnjem letu postavil največjo oglarsko kopo v Evropi. Na družinski kmetiji imajo polovico dohodka iz gozdov. S Sedminkom se strinja, da so cene lesa smešno nizke, glede na to, da bukev raste 100 let. 
Dragica Šahtler se z gozdovi na družinski kmetiji ukvarja več kot 25 let. Kmetujejo na dobrih sto hektarjih gozdov in desetih hektarjih kmetijskih površin. Les prodajajo pretežno domačim kupcem. ""Les je bil še do nedavnega zelo razvrednoten, malo so se zdaj sicer cene lesnih sortimentov izboljšale, vendar bi vseeno moral les, kot pomembna strateška surovina, dosegati še višjo ceno in predvsem bi ga morali umestiti kot pomemben gradbeni material, tudi za izdelavo najboljšega pohištva."" Izpostavlja sicer, da je kar tretjina gozdov varovalnih, poleg tega je veliko izdatkov za vzdrževanje, specialne mehanizacije. Posledica pa – minimalen dohodek. ""Zato nas pogosto zelo žalosti, ko se prikazuje zasebne lastnike gozdov kot neskrbne, neuke, da ne vedo, kje imajo svoje gozdove. Mi takšnih lastnikov ne poznamo. Tudi se ne moremo strinjati, da se z gozdovi ne gospodari oziroma da ostaja nerealiziran možni letni posek. Ugotavljamo pa, da je posek, glede na velik negativni vpliv divjadi za naše območje, absolutno previsok. Nič pa tudi ne de, če si kmetija pusti malo več lesne zaloge v gozdu za ‘težje’ čase ali pa morda za kakšno večjo investicijo. Tako ravnajo in ravnamo samo skrbni gospodarji!""
Marjanu Hrenu, predsedniku Zveze lastnikov gozdov, gozd v velikosti štirih hektarjev predstavlja tretjino dohodka. Drva uporabljajo doma, približno 10 do 15 kubičnih metrov lesa pa letno prodajo. ""Je pa gozd pomemben vir dohodka za obstoj naše kmetije, ki je delček v mozaiku kulturne krajine Slovenije."" Z gozdom upravlja sam, česar se je naučil od očeta. ""Ker prodajamo sosedu, ki ima predelavo lesa, imamo glede trženja tako rekoč vse pri roki."" Kmetija kot taka skupaj z gozdom ima vsekakor potencial za eno ali dve solidni delovni mesti, možnost za turizem in čebelarstvo, torej dopolnilno dejavnost. ""Ne vem, kam bo šlo v bodoče poslovno okolje v Sloveniji, a če bo šlo tudi v smeri ustvarjanja dodane vrednosti na osnovi zelenih delovnih mest na podeželju, potem je tudi naša štiri hektarje velika gozdna posest pomembna dodatna osnova."" 
Nepovezanost zasebnih lastnikov
Večino gozdov – 77 odstotkov – imamo v Sloveniji v zasebni lasti, po številu prevladujejo zelo majhni lastniki gozdov, kar zmanjšuje optimalno izrabo lesa v zasebnih gozdovih. 
V Sloveniji je 413.000 gozdnih posestnikov, ki imajo v lasti 286.000 gozdnih posesti. A ko govorimo o gospodarjenju z zasebnimi gozdovi, govorimo o 150 tisoč lastnikih, ki obvladujejo 90 odstotkov zasebnih posesti, pojasnjuje Marjan Hren. Povprečna velikost gozdne posesti v zasebni lasti je 2,9 hektarja, kažejo podatki Ministrstva za kmetijstvo, gozdarstvo in prehrano. 
Ta lastniška razdrobljenost je po besedah Nike Krajnc z Gozdarskega inštituta Slovenije glavni razlog, da je zelo kompleksno logistično pripeljati večje količine lesa do končnega uporabnika. ""Več kot 60 odstotkov lesa, ki se ga poseka, pride iz zasebnih gozdov. Posek, zlasti v zasebnih gozdovih, zaostaja za možnim posekom po gozdnogospodarskih načrtih in znaša 70 odstotkov možnega poseka ter 40 odstotkov tekočega prirastka."" Rok Sedminek problema lastniške razdrobljenosti ne vidi. ""Več kot 30 odstotkov lastnikov resno gospodari z gozdom, les jim pomeni prihodek. Morali bi se povezati in pomagati malim lastnikom. Konkuriramo lahko samo s kakovostjo, ne količino.""
Nadškofija Ljubljana ima v lasti 2 odstotka slovenskih gozdov
Največji zasebni lastnik je Rimskokatoliška cerkev, zlasti Nadškofija Ljubljana. S cerkvenimi gozdovi ljubljanske nadškofije na Gorenjskem upravlja Gozdno gospodarstvo Bled (GG Bled), ena največjih gozdnih družb pri nas. GG Bled je prek družbe Metropolitana v lasti ljubljanske nadškofije. Nadškofiji Ljubljana je Sklad kmetijskih zemljišč – iz naslova odškodnine zaradi nezmožnosti pravice uporabe – izplačal 34 milijonov evrov. 
Cerkveni gozdovi ljubljanske nadškofije obsegajo približno 20 tisoč hektarjev, kar je 2 odstotka slovenskih gozdov. S svojimi gozdovi v velikosti več kot 3.000 hektarjev upravlja tudi Škofija Novo mesto prek podjetja Beneficij. GG Bled izhaja iz starih gozdnih gospodarstev, ki so pred devetdesetim letom gospodarila z gozdovi, je eno redkih, ki je še ostalo. Izvaja posek, spravilo in odkup lesa in ta les potem prodaja lesni industriji. ""V letu 2021 smo okoli tretjino lesa posekali in kupili v Nemčiji, Italiji in na Hrvaškem,"" pojasnjuje glavni direktor GG Bled Marko Matjašič. 
Ker prevladujejo izredno majhni lastniki gozdov, ki imajo v lasti manj kot en hektar, je ključno vprašanje, kako motivirati zasebne lastnike, da bi z gozdom gospodarili. ""Vprašanje, na katerega še nimamo čisto jasnega odgovora, je, koliko gozda bi moral določen lastnik imeti v lasti, da bi mu gozd pomenil vir preživetja,"" meni Nike Krajnc. ""Manjši lastniki gozdov praviloma niti ne nastopajo na trgu.""  Dodaja, da je odnos malih lastnikov do gozda različen – od zelo emotivne navezanosti, do tega, da sploh ne vedo, kje imajo gozd.
Zasebni lastniki bi morali skupaj nastopati na trgu
""Za veliko žago v Sloveniji je največji izziv, kako organizirati lastnike gozdov, da bi dobila les. Pri nas se največ lesa proda na kamionski cesti, imamo kar veliko odkupovalcev oziroma podjetij, ki so specializirana za odkup lesa na kamionski cesti in potem prodajo žagam,"" še dodaja Krajnčeva.  Če bi se lastniki gozdov organizirali in skupaj nastopili na trgu, bi lahko en odvečni člen teh prekupčevalcev odpadel, lastniki pa bi dosegli višje cene na trgu. Po njenem mnenju bi se lastniki morali povezati v neke zadruge, ki bi za njih prodajale skupaj v večjih količinah ali pa tudi organizirale izvajanje sečenj, spravila, ker se majhni lastniki kdaj ne znajdejo pri iskanju izvajalcev del.
V Slovenskem lesnem združenju (Sloles) izpostavijo problem, ker večina zasebnih lastnikov gozdov hlodovino prodaja preko posrednikov, ki za to sploh niso usposobljeni in izkoriščajo zakonsko nedorečenost na tem področju. ""Med sedanjimi posredniki je tudi veliko število špekulativnih trgovcev s hlodovino, ki jo odkupujejo od zasebnih lastnikov gozda in v večini primerov prav ta ne konča na slovenski žagi. Ne samo mi lesarji, tu bi morala nastopiti tudi država in poiskati vzvode za zainteresiranost lastnika, da bo hlodovino prodal slovenski predelovalni industriji."" Dodajajo, da so slovenski predelovalci vsekakor pripravljeni hlodovino redno kupovati od lastnikov gozda preko celega leta. 
Na tem mestu državo poziva tudi Rok Sedminek, sicer lastnik nekaj manj kot 30 hektarjev gozda: ""Če bo slovenska vlada namenila toliko denarja, kot ga je za SiDG, smo v enem letu povezani, lahko začnemo delovati."" Brez povezovanja v prihodnosti ne bo šlo. ""Posameznik lahko uspe, večina pa nas ne more uspeti posamezno.""
Dobava iz zasebnega sektorja je najbolj pod vprašajem pri nas, pravi Nike Krajnc. ""Pri nas je bil posek od leta 2014 do 2018 zelo visok, ker so bili žledolomi, vetrolomi in nato lubadar, zavezujoče odločbe so silile lastnike gozdov, da so delali, zato je bil posek višji. Leta 2020 in 2021, ko ni bilo več ujm in lubadarja, ni bilo veliko, se je posek bistveno znižal, prihajamo na nivo štiri milijone poseka bruto. Problem je motivacija, ki pada. Eni so takrat morali veliko sekati, zdaj pa ne bodo naslednjih deset let."" 
Dragica Šahtler pravi, da so primeri, ko lastniki dobro sodelujejo pri prodaji, bodisi so to sosedje ali manjše skupine lastnikov. Zdajšnji prosti nastop na trgu omogoča, da lastnik sam, po svoji oceni in po najboljši ceni, proda les, komur ga želi prodati. ""To seveda zahteva previdnost, poslovnost in iznajdljivost ter skrbnost, kar pa so že tako vrline sposobnega podjetnega gospodarja, kar moramo lastniki vsekakor tudi ostati.""
Marjan Hren pa, da potrebujemo predvsem več profesionalnih ekip, ki lastniku realno ocenijo stroške in donos prodaje. ""V novejši slovenski preteklosti so veliko škode naredili nekateri posredniki z nepoštenim poslovnim odnosom, zlasti prevozniki.""
Sedminek dodaja, da bodo samo aktivni lastniki gozdov prinesli k zmanjšanju vpliva podnebnih sprememb. Hkrati pa opozarja, da je lastniška pravica gozdov v Sloveniji na dnu. ""Če pridem k vam na dvorišče, vprašam, če grem lahko skozi."" Brez njihovega dovoljenja pa se v gozdu izvajajo razne športne aktivnosti. ""Jaz se bojim, da nam bodo v prihodnosti rekli, naj s konjem iz gozda spravljamo."" 
Zasebni lastniki gozdov opozarjajo, da SiDG predstavlja nelojalno konkurenco 
Ob ustanovitvi je bil namen SiDG, da povečuje delež državnih gozdov, predvsem gozdove s posebnim namenom, rezervate, zavarovane gozdove. ""To, da imamo samo 20 odstotkov in da je vse ostalo šlo v denacionalizacijo, je ena huda sramota. Dejansko upam, da je tiste, ki so tako zakonodajo sprejeli, sram. Večina evropskih držav ima bistveno večji delež državnega gozda, ker je to naravno bogastvo, v Sloveniji pa so ga kar takoj razdelili. Prav je, da se naravno bogastvo veča, nenazadnje je od gozda tudi odvisno, koliko živalskih in rastlinskih vrst bo preživelo, pa še marsikaj drugega,"" je kritičen Dejan Židan, nekdanji kmetijski minister.  
Očitek, da se gozd v državni lasti povečuje, je napačen, trdi Židan. ""Ko je sila, ni nikogar, ki bi hitro odkupil slabo hlodovino, tega zadruge ne zmorejo. V kolikor je v tem času SiDG dobil priložnost, da zasebnim lastnikom pomaga z odkupom lesa, ki je večinoma slabše kvalitete, je to za Slovenijo dobro. Najslabše je, da zasebni lastniki s slabim lesom obtičijo."" Glavni direktor SiDG Robert Tomazin pravi, da v preteklosti SiDG ni odkupovala od zasebnikov, v letu 2022 pa bo aktivno pristopila na tem področju. 
A Rok Sedminek dodaja, da je v zadnjem času trend SiDG-ja, da z državnim denarjem postavlja nelojalno konkurenco zasebnim lastnikom gozda. ""Cena se postavlja za več let naprej, pride do več kot 25-odstotnega odstopanja v ceni med SiDG in zasebnim sektorjem. Na trg prihajajo z večjimi količinami."" Po drugi strani država ni imela interesa, da bi se zasebni lastniki organizirali. ""Žagarji bi se lahko resno pogovarjali o količini lesa, ki bi ga dobili. Les bi lahko doma predelali, ne pa da surovega prodajamo v tujino."" 
Tudi Branko Tomažič, član Komisije za kmetijstvo, gozdarstvo in prehrano v Državnem svetu, nasprotuje, da SiDG kupuje od okoliških kmetov in jim konkurira. ""Če ima več od 30 hektarjev, ima po Zakonu o gozdovih SiDG prednostno pravico nakupa pred kmetom. Temu smo nasprotovali. Mi bi radi, da v visokogorju ostanejo kmetije. Če ne bodo ostale, se bo to območje znova izselilo in bo ostala divjina, kar ni prav.""
Z državnimi, dvema milijardama vrednimi, gozdovi upravlja SiDG
Bilo je pred skoraj šestimi leti, ko je politika pod vodstvom takratnega SD-jevega ministra za kmetijstvo Dejana Židana sklenila, da bo upravljanje državnih gozdov zaupala novi družbi SiDG. Državno podjetje, vanj smo davkoplačevalci ob ustanovitvi vložili 22 milijonov evrov, gospodari z 235 tisoč hektarji gozda in z lesom zalaga lesno industrijo. Iz državnih gozdov se letno odpelje približno 50 tisoč tovornjakov. 
Ključno vprašanje danes pa, ali se je investicija državi povrnila? Židan je zadovoljen. ""Smrtna zanka za SiDG bi bila, če bi na predlog ljudi, ki so proizvodnjo furnirja zapravili, to začel delati prav SiDG."" SiDG vsako leto zaključi z dobičkom, leta 2021 je znašal rekordnih 14 milijonov evrov. 
Ideje za razvoj družbe naj odločevalci poiščejo na Bavarskem, predlaga Židan. ""Naj pogledajo bavarski model in ugotovijo, kako je najlažje in najbolj transparentno delati.""
Nastaja državni monopol? 
A bolj so do delovanja SiDG kritični žagarji in proizvajalci produktov v Slolesu. ""Trenutno pospešeno in načrtno nastaja 'državni monopol' na tem področju. Z razširitvijo SiDG na odkup od zasebnikov se podjetje oddaljuje od svojega osnovnega namena in si ustvarja monopolni položaj."" Po njihovem mnenju bi se SiDG moral osredotočati na upravljanje z državnimi gozdovi in prodajo surovine iz teh gozdov. Ocenjujejo, da se ""SiDG nekako od nas odvaja, postaja sam sebi bistvo"". 
Robert Tomazin zagovarja, da je vsakršen strah, da bi postali monopolist, odveč.""Nudimo na nek način slovenskemu zasebnemu lastniku varnost. Želimo biti zanesljiv partner tudi slovenski lesnopredelovalni industriji. Res pa je mogoče, da se kdo, ki ima v preteklosti primer nepoštene prakse, nas kot partnerja oziroma konkurenta na terenu tudi boji."" Dodaja, da si želijo predvsem sodelovanja, ne nagajanja. ""Ker se zavedamo, da smo na svetovnem, evropskem ali regijskem trgu zelo majhni igralci."" 
Ključno je vprašanje blagovne znamke, saj lahko iz slovenskega lesa ponudimo marsikaj, ""v nasprotnem primeru bomo še vedno hlapci tujih trgovcev, ki spretno prodajajo slovenski les na svetovnem trgu."" 
Kakšen je donos SiDG v primerjavi z 20-letnimi koncesijami?
Pred letom 2016, torej pred ustanovitvijo SiDG, so z državnimi gozdovi prek koncesij 20 let gospodarila podjetja, poročali so Skladu kmetijskih zemljišč in gozdov, kasneje je sklad vse gozdove prenesel v upravljanje SiDG. ""Sklad še vedno opravlja nalogo neodplačnega prenašanja gozdov od prejšnjih imetnikov pravice uporabe v last države in v upravljanje skladu, nato pa sledi prenos na SIDG,"" pojasnjuje Aleš Tolar, v. d. direktorja sklada. 
Sklad je poleg kmetijskih zemljišč tudi glede gozdov tisti, ki upravlja z vračanjem zemljišč oziroma denacionalizacijo. Od januarja 1996 do konca leta 2020 je bilo vrnjenih 95 tisoč hektarjev gozdov. Za vrnjene gozdove je sklad izplačal 31 milijonov evrov, od leta 2003 do leta 2021 pa je Sklad za vsa vrnjena zemljišča (kmetijska zemljišča in gozdove) izplačal dobrih 51 milijonov evrov. 
Židan pravi, da ni razumel, zakaj je bilo pred 20 leti upravljanje z državnim gozdom predano zasebni iniciativi. ""Ne vem, zakaj so se odločili za koncesije, kjer je država na kubik prodanega lesa dobila premalo. Ko se je v mojem mandatu koncesijsko obdobje izteklo, je bilo treba pogledati, kako naprej. Vsi smo vedeli, da koncesije niso dobre, zato smo tehtali, ali z njimi nadaljevati ali prevzeti model upravljanja kot drugod."" Židan je prepričan, da danes država dobi bistveno več za kubik lesa kot v preteklosti.
Pomembno vprašanje – kakšen je bil donos za državo v času koncesij in danes? Na SiDG se pohvalijo, da se donos za državo letno giblje od 20 do 29 milijonov evrov. A Komisija za kmetijstvo, gozdarstvo in prehrano Državnega sveta, ki vsako leto pregleduje poslovanje SiDG in opozarja na nepravilnosti, je ugotovila nasprotno, pove član komisije Branko Tomažič. ""Donos je bil za 14 do 15 odstotkov slabši kot prejšnja leta, torej je država dobila še manj kot prej skozi koncesionarski sistem. Na en kubik lesa država ne dobi 27 evrov, kakor je trdil SiDG, ampak od 12 do 13 evrov."" 
Jože Podgoršek, minister za kmetijstvo, gozdarstvo in prehrano, meni, da je sedanji način upravljanja z državnimi gozdovi bolj učinkovit in donosnejši. Dodaja, da bi sicer z ustanovitvijo SiDG morali počakati. ""Družba je bila ustanovljena v času najhujših ujm, zato bi bilo verjetno bolje počakati z ustanovitvijo družbe do sanacije največjih škod.""  
Eden izmed donosov SiDG je gozdni sklad, ki je nastal prvič ob ustanovitvi te državne družbe. Od leta 2016 do lani je SiDG v gozdni sklad vplačal 74 milijonov evrov, na dan 31. 12. 2021 je bilo v skladu 12 milijonov evrov sredstev, kažejo podatki Ministrstva za kmetijstvo, gozdarstvo in prehrano. 
Denar iz gozdnega sklada je uporabljen za pridobivanje gozdov, obveznosti vlade pri dedovanju gozdov, promocijo rabe lesa ter vzdrževanje gozdnih poti ... Sredstva prejmejo tudi zasebni gozdovi, Zavod za gozdove pa prek sklada lastnike podpira pri ohranjanju gozdov. V letu 2021 so prejeli 750 tisoč evrov. 
In kako komentirajo prejšnji sistem posamezniki, ki so ga tudi spoznali? ""Da se les krade, prodaja na črno in vozi čez mejo. Opozarjali smo, da je treba ustrezno ukrepati. Ko je bila ustanovljena družba SiDG, smo ugotovili za leto 2019 veliko nepravilnosti v knjigovodstvu in računovodskih izkazih,"" pripoveduje svetnik Tomažič. 
V Slolesu pravijo, da je imel koncesionarski sistem kakšno pomanjkljivost, a je bil poslovno prijaznejši in bistveno bolj zanesljiv partner za dobavo lesa iz državnih in zasebnih gozdov. Bruno Bizjak, direktor Smart industries in član Slolesa, dodaja, da osebno pozna oba sistema, saj so veliko sodelovali z nekdanjimi koncesionarji. ""V dvajsetih letih so bili vzponi in padci. Njihova doba se je končala in tudi prav je tako."" Bili so med prvimi podporniki ustanovitve SiDG, vendar kot pravijo, ne gre vse tako, kot so si zamislili. ""Če bomo pravilno pristopili in bodo poslušali naše nasvete, imamo dobro prihodnost sodelovanja. Stroka mora dajati nasvete, ne politika."" A SiDG se mora držati usmeritev, na podlagi katerih je bila ustanovljena, še dodaja. ""V zadnjem času se pojavljajo apetiti, SiDG pa se osredotoča na logistiko, kupujejo prevozna sredstva, vmešavajo se v predelovalno industrijo, kar pa ni njihovo bistvo.""  
Marko Matjašič meni, da SiDG potrebuje še kar nekaj časa, da bo racionalno organiziran, vendar mu je treba ta čas, ki ga potrebuje vsaka organizacija, dati. ""Dejstvo je, da so bila predhodno gozdna gospodarstva bistveno bolj produktivna oziroma stroškovno učinkovita. Ne smemo pozabiti, da so zaposlovali skupaj 2.000 ljudi. Nesmiselno je tudi, da SiDG sili v lesno predelavo, kar bi morala biti stvar zasebnega sektorja in ne države."" 
S predelovalnimi centri bo SiDG izrinil obstoječe žage?
V zadnjem času vidimo poskuse SiDG oziroma države, da se SIDG iz gozda preseli še v druge dele, menijo v Slolesu. Vladni načrt predvideva gradnjo štirih lesnih centrov na območju Koroške, Primorske, Dolenjske in Štajerske. ""SiDG ne bi formiral lesnih centrov, ampak bil vstopil kot partner – v kapitalu do 49 odstotkov ali kot strateški dobavitelj. V nekem razumnem roku – pet do osem let – pa se bo SiDG iz tega partnerstva umaknil in denar oziroma kapital premaknil v neke deficitarne proizvodne dejavnosti."" V Slolesu so proti oblikovanju predelovalnih centrov. ""Podpreti je treba obstoječe akterje v lesnopredelovalni industriji in zainteresirati nove.""
Eden izmed teh centrov je predviden v hčerinski družbi Snežnik, ki sicer od leta 2017 (z izjemo 2018) posluje z izgubo od 600 do 700 tisoč evrov. Po ocenah SiDG je v letu 2021 za razliko od prejšnjih let Snežnik posloval pozitivno. SiDG je najprej sicer objavil razpis za izbiro strateškega partnerja, prispeli sta dve ponudbi, na koncu pa se je SiDG odločil, da bo investicijo izvedel sam. Kot pojasnjuje glavni direktor Tomazin, so vladi predlagali dokapitalizacijo Snežnika v višini 13 milijonov evrov v treh korakih – letos in prihodnje leto pet milijonov evrov na leto, nato še tri milijone. ""Želimo ga spremeniti v sodoben lesnopredelovalni center, ki bo vzorec sodelovanja med gozdarstvom, lesarstvom in svetovnim trgom."" 
Na Direktoratu za lesarstvo Ministrstva za gospodarski razvoj in tehnologijo, ki ga vodi Danilo Anton Ranc, menijo, da je glavni cilj SiDG, da se del dobička nameni za pomoč pri predelavi lesa. ""Ne vidim tu konkurence, smoter je bil, da se iz državnih gozdov del dobička usmeri tudi v tiste dejavnosti, ki so najbolj deficitarne. Vidim predvsem priložnost na področju lesnih kompozitov, ivernih plošč, mogoče lesne volne, kjer gre za velike investicije in tukaj lahko SiDG vstopi z nekim deležem s partnerjem in zažene proizvodnje.""
'Po gozdovih se sprehajata dve državni instituciji'
Nad slovenskimi gozdovi – zasebnimi in državnimi – bdi Zavod za gozdove Slovenije, ki izvaja javno gozdarsko službo. Je torej neke vrste nadzornik gozdov, ki načrtuje, usmerja in kontrolira gospodarjenje z gozdovi. S 396 gozdnimi revirji terensko pokriva vse slovenske gozdove. ""Predstavlja pomemben servis za lastnike gozdov, ki jim strokovno svetuje in jih izobražuje, najpogostejši stiki z lastniki gozda pa so pri skupni izbiri drevja za posek,"" pojasnjujejo na zavodu.
Ključna prednost sedanjega sistema je enoten pristop v okviru ene družbe – SiDG, meni Marko Matjašič iz GG Bled. Tak sistem z različnimi variacijami imajo vse evropske države, razlikujejo se samo po tem, koliko se v upravljanje vpleta država oziroma do katere mere lahko družba gospodari po tržnih principih. ""Slovenski sistem je zelo državno dirigiran in je kot tak zelo podoben vzhodno evropskim sistemom. Opazna je še ena razlika, in sicer vse ostale evropske družbe, ki upravljajo z državnimi gozdovi, izvajajo tudi izvedbeno gozdarsko načrtovanje v svojih gozdovih, ki se zaključi z odkazilom. Samo v Sloveniji to delo izvaja Zavod za gozdove, kar je strokovno in stroškovno za državo slabo, saj se po gozdovih sprehajata dve državni instituciji.""   
Očitno pa imajo tudi v ZGS in SiDG različne poglede na vloge javnih in državnih institucij na področju gozdarstva. Medtem ko glavni direktor SiDG Robert Tomazin meni, da bo v prihodnje treba novelirati celotno gozdarsko zakonodajo in ""pogledati, na kakšen način na novo razdeliti vloge in pooblastila v javni gozdarski službi"", ki jo opravlja ZGS. Po drugi strani pa je v. d. direktorja ZGS Janez Logar prepričan, da bo institucija, ki jo vodi, v prihodnje samo pridobivala na pomenu. ""Zaradi vseh sprememb bomo zelo krojili prihodnost in kakovost življenja vseh Slovencev,"" je dejal.
Tudi  Dejan Židan opozarja na vlogo ZGS kot nosilca sistema sonaravnega gospodarjenja z gozdovi, kar pomeni, da lastnik gozda ne more na lastno pest posekati dreves in potem zasaditi nova. ""Vemo pa, da bi rad marsikdo ta sistem ukinil, da bi bilo od gozda več ekonomskega dobička.""

"
https://www.24ur.com/novice/slovenija/nacin-menjave-upravnega-odbora-arrs-po-mnenju-univerz-neprimeren.html,Univerze: Način menjave upravnega odbora ARRS neprimeren,"Na univerzah v Ljubljani, Mariboru in Novi Gorici ob hitrem imenovanju novega vršilca dolžnosti direktorja ARRS konec tedna izražajo pričakovanje, da imenovanje ne bo negativno vplivalo na strokovno neodvisno delovanje ARRS in učinkovito opravljanje njenih nalog. Kot poudarjajo, je bil način menjave upravnega odbora agencije neprimeren. Ministrica Simona Kustec pa zavrača očitke, da gre za politično podrejanje agencije. ","Kot so na ljubljanski univerzi zapisali v sporočilu za javnost, na univerzah v Ljubljani, Mariboru in Novi Gorici pozorno in s posebno skrbjo spremljajo spremembe v vodstvu Javne agencije za raziskovalno dejavnost RS (ARRS).
Zastopajo jasno stališče, da je nujno zagotavljati neodvisno delovanje vseh institucij na področju visokega šolstva in raziskovalne dejavnosti in je kakršno koli politično vmešavanje v njihovo organizacijo in delo nedopustno ter tudi škodljivo.
Tako delovanje visokošolskih in raziskovalnih institucij (zlasti ARRS) kot tudi imenovanja na vodilna mesta in organe v teh institucijah morajo temeljiti na strokovnosti in odličnosti, ki jim morajo slediti tudi ustrezno izvedeni transparentni postopki, so poudarili.
""Pred nami so precejšnji izzivi in pomembni projekti na področju raziskovalne dejavnosti, zato je ključno, da ARRS nemoteno, strokovno in profesionalno izvaja svoje naloge, zlasti kar se tiče izpolnjevanja njenih pogodbenih obveznosti za izvajanje raziskovalne dejavnosti in rednih razpisov, predvsem pa zaradi trenutne nujne priprave podzakonskih aktov v zvezi z zakonom o znanstvenoraziskovalni in inovacijski dejavnosti, ki je bil sprejet v državnem zboru ob koncu lanskega leta,"" so navedli.
Poudarili so še, da je bil način menjave upravnega odbora agencije neprimeren in da se politika na tak način ne sme vmešavati v delo neodvisne agencije.
Vlada namreč na seji v četrtek, 27. januarja, znova ni dala soglasja k imenovanju Lidije Tičar Padar za vršilko dolžnosti direktorice ARRS, kot je predlagal upravni odbor agencije, prav tako je v upravnem odboru zamenjala štiri svoje predstavnike. Upravni odbor v novi sestavi je v soboto za kandidata v. d. direktorja agencije potrdil Mitjo Lainščaka, za katerega je vlada istega dne izdala soglasje. Lainšček je mandat nastopil danes, trajal pa bo do imenovanja direktorja, vendar največ do 30. julija.
Vlada je sicer nedavno predčasno razrešila direktorja ARRS Roberta Repnika, in sicer s 30. januarjem. Repnik je namreč v začetku decembra zaradi zdravstvenih razlogov podal odpoved pogodbe o zaposlitvi za delovno mesto direktorja.
Ministrica zavrača očitke o političnem podrejanju agencije za raziskovalno dejavnost
Ministrica za izobraževanje Simona Kustec je v DZ zavrnila očitke, da gre pri imenovanju Mitje Lainščaka za v. d. direktorja Javne agencije za raziskovalno dejavnost za podrejanje neodvisne institucije politiki. Pri tem je poudarila njegove reference in dosežke v znanosti.
Ministrica za izobraževanje, znanost in šport je poudarila, da so s pravnega vidika sledili vsem zakonskim določilom, ki jih imajo na voljo kot odgovoren upravljavec agencije. Če želimo biti v Sloveniji raziskovalno močni in prepoznavni, po njenem mnenju potrebujemo na čelu agencije prav človeka, ki je spoštovan, ki ima reference in je del mednarodnih mrež, je dejala v odgovoru na poslansko vprašanje Marka Koprivca iz SD.
Lainščakovi dosežki v znanosti in akademsko delo nasploh so po njenih besedah plod številnih verifikacij, dolgotrajnega dela pri pridobivanju kompetenc in napredovanja.
Ministrica je spomnila, da je direktor agencije Robert Repnik zaradi zdravstvenih razlogov podal odpoved pogodbe o zaposlitvi za delovno mesto direktorja. Upravni odbor agencije so nato prosili, naj poiščejo kandidata, ki ne prihaja znotraj struktur agencije. Vendar pri glasovanju niso zasledovali temeljnih pričakovanj ustanovitelja in tistih, ki bodo na koncu nosili odgovornost, če vodenje agencije ne bo peljano v pravo smer, je opomnila.
Upravni odbor je namreč za vršilko dolžnosti direktorice agencije predlagal Lidijo Tičar Padar, a je vlada predlog zavrnila. Potem ko je predlagala, da se v upravnem odboru zamenjajo štirje predstavniki ustanovitelja, je upravni odbor v novi sestavi v soboto za kandidata za v. d. direktorja potrdil Lainščaka, vlada pa ga je še isti dan imenovala za v. d. direktorja. Mandat je nastopil danes.
Koprivc je predlagal, da DZ opravi široko razpravo o vladnem podrejanju inštitucij na vseh področjih. Poslanke in poslanci bodo o njegovem predlogu odločali v sredo v okviru glasovanj.
"
https://www.24ur.com/novice/dejstva/slovenski-gozdovi-ustvarjanje-politicnih-fevdov-ali-talci-politicnih-menjav.html,V 5 letih na čelu državnih gozdov kar 5 direktorjev,"Da so gozdovi naše bogastvo, drži tudi dobesedno. Državni gozdovi so vredni okoli dve milijardi evrov, sistem imenovanj direktorjev družbe SiDG, ki upravlja s tem kapitalom, pa omogoča politično kupčkanje, kjer vodilni prihajajo iz v tistem trenutku vladajočih strank koalicije. Trenutni  glavni direktor družbe Robert Tomazin je iz SDS. Ali je SiDG res politični fevd za izčrpavanje ali so menjave petih vodstev v zadnjih petih letih politično motivirane?","
O tem, da je šlo za nestrokovno, politično menjavo, letijo očitki tudi na zadnjo menjavo na vrhu Zavoda za gozdove Slovenije, ki usmerja gospodarjenje z 20 milijard evrov vrednimi gozdovi v Sloveniji. Ta je že več kot leto z direktorjem brez polnih pooblastil.
Zadnje odmevne menjave na čelu tako družbe Slovenski državni gozdovi (SiDG) kot tudi Zavoda za gozdove Slovenije so se zgodile v času, ko je ministrstvo, pristojno za gozdarstvo, vodila Aleksandra Pivec. Zamenjavo takratnega direktorja zavoda za gozdove Damjana Oražma je leta 2020 predlagala sama. Pri direktorju zavoda za gozdove namreč minister, pristojen za gozdarstvo, predlaga kandidata v imenovanje vladi.
SiDG sicer tudi spada pod pristojnost ministrstva za kmetijstvo, a iste poteze, ki jo je Pivčeva povlekla pri Oražmu, ni mogla izvesti tudi pri takratnem direktorju SiDG Zlatku Ficku. Direktorja SiDG namreč imenuje in razrešuje nadzorni svet družbe, katerega polovico članov predlaga vlada. Je pa nadzorni svet začel z njegovim razreševanjem, a je Ficko po letu odstavljanja odšel na lastno pest. Obema zamenjavama je bilo skupno to, da je Pivčeva o očitkih javno govorila.
A to niso bile prve menjave v osrednjih gozdarskih ustanovah še pred iztekom mandata. Te se v zadnjem času vrstijo. Ves čas pa na položajih, povezanih z gozdarstvom, krožijo ista imena.
SiDG: Pet let, pet vodstev – noben direktor še ni končal mandata
Prvi direktor SiDG je ob ustanovitvi družbe leta 2016 postal dotedanji direktor družbe Snežnik Julijan Rupnik. Po takratnem poročanju medijev je Rupnik sodil v kvoto SD, ki ga je v tistem času vodil Dejan Židan in je bil kot minister za kmetijstvo tudi politični oče SiDG. Židan danes pravi, da nima podatka, ali je bil Rupnik takrat član SD. Sicer pa, da tudi ne gre za imenovanje direktorja iz kvote, saj, da je prevzel vodenje novoustanovljene družbe zato, ker je že vodil podjetje Snežnik in je bilo logično, da prevzame prve korake pri vzpostavitvi podjetja.  A Rupnik je na mestu prvega moža SiDG zdržal le dva meseca, odstopil je sam, domnevno zaradi političnega vmešavanja v vodenje družbe.
Po odstopu Rupnika z vrha SiDG je vodenje družbe prevzel Miha Marenče, dotedanji sekretar na ministrstvu za kmetijstvo, kjer je bil pristojen za področje gozdarstva in je sooblikoval zakon o upravljanju državnih gozdov. Po odhodu Marenčeta z ministrstva je v njegove čevlje stopil Jože Podgoršek, danes minister za kmetijstvo. Marenče je danes zaposlen na zavodu za gozdove kot vodja sektorja za načrtovanje razvoja gozdov. Rupnik se je vrnil k vodenju družbe Snežnik, ki ga je vlada kot svoj stvarni vložek prenesla na novoustanovljen SiDG. A dobro leto pozneje je odletel tudi z direktorskega položaja v Snežniku. 
Razrešil ga je njegov naslednik na mestu direktorja SiDG Ficko, ki je bil imenovan za direktorja SiDG leta 2017. Nadzorniki, ki jih je takrat vodil nekdanji glavni direktor Lesnine Pavel Brglez (DeSUS), so izbirali med štirimi kandidati, ki so prišli v ožji izbor. Med tistimi, ki so se potegovali za direktorsko mesto, je bil tudi sedanji glavni direktor Robert Tomazin, ki je v preteklosti prav tako vodil Snežnik in je hkrati avtor prvega osnutka gozdarske strategije iz leta 2014.
A Tomazin, ki je bil takrat še član SLS, danes SDS, ni bil imenovan, v času vlade s koalicijskimi partnericami SMC, SD in DeSUS je bil na presenečenje mnogih izbran Ficko. Takrat je bil član DeSUS (pred tem je bil tudi v LDS in Zares). Čeprav je bil pred imenovanjem za glavnega direktorja eno leto direktor za gozdarstvo na SiDG, so se ob njegovem imenovanju takoj pojavili pomisleki, saj da se ni nikoli ukvarjal z gozdno proizvodnjo in da nima v razpisu zahtevanih vodstvenih izkušenj.
Na SiDG je ostal tri leta, v tem času pa poskrbel kar za nekaj dvignjenih obrvi. Med drugim so mu očitali nakup službenih avtomobilov v vrednosti več kot 200.000 evrov, za kar ni pridobil potrebnega soglasja nadzornega sveta, načrtoval je nakup poslovne stavbe, ta investicija se je trikrat povečala na predvidenih šest milijonov evrov.
V času Fickovega vodenja SiDG so se v javnosti pojavili očitki o ogromnih količinah lesa, ki naj bi jih kradli iz državnih gozdov. Takratna ministrica Pivčeva je na to javno opozarjala v medijih, saj da so jo o tem opozarjali celo nadzorniki SiDG.
Po letu dni odslavljanja, takrat je nadzorni svet SiDG vodil Samo Mihelin, je na koncu Ficko iz SiDG odšel sam, hkrati z njim pa tudi finančna direktorica Darja Derganc. Odšla sta z odpravnino v višini šestih plač.
Odhod Ficka po zamenjavi v vodstvu stranke DeSUS 
Ficko je prestal prehod iz vlade Mira Cerarja v vlado Marjana Šarca, saj je v obeh vladah ostal minister in podpredsednik vlade Karl Erjavec, Fickov politični zaveznik. Prav Erjavcu naj bi šlo namreč največ zaslug za to, da je Ficko sploh postal prvi mož SiDG. Odhod Ficka se je zgodil nekaj mesecev po odhodu Erjavca z vrha stranke DeSUS. V času, ko je DeSUS vodil Erjavec, je bil Ficko vodja ljubljanskega pokrajinskega odbora stranke. Erjavec ga je tudi predlagal za generalnega sekretarja stranke. Erjavca je nasledila Pivčeva, ki pa ji je ljubljanski pokrajinski odbor prvi izrekel nezaupnico. Danes je Ficko v stranki SAB, kjer vodi strankin lokalni odbor v Kočevju.
Ob odhodu Ficka so nadzorniki SiDG pri revizorski hiši Ernst&Young naročili pregled poslovanja podjetja, ki je sicer po besedah Tomazina pokazal številne nepravilnosti oz. pomanjkljivosti v poslovanju družbe, a niso terjali kazenskega pregona nekdanjega vodstva.
V času odstavljanja Ficka je nadzorni svet SiDG vodil bivši pravnik na kmetijskem ministrstvu Mihelin, ki je Ficka do imenovanja direktorja na podlagi razpisa zamenjal kar sam. Mihelin naj bi želel obdržati eno od direktorskih mest, pri tem pa naj bi imel tudi podporo ministra Podgorška – takrat DeSUS, danes NSi, a se mu ni izšlo. A ne glede na to Mihelin ostaja povezan z državnimi gozdovi, danes je na ministrstvu vodja sektorja za pravno sistemske zadeve in spremljanje gospodarjenja z državnimi gozdovi.
Trenutno vodstvo SiDG iz SDS, NSi in DeSUS
Nadzorniki so namreč pod trenutno vlado (SDS, SMC, NSi s podporo poslancev DeSUS) za glavnega direktorja imenovali Tomazina. Upravo tvorita tudi Matjaž Juvančič, ki je poslovni direktor, in Andrej Janša kot finančni direktor, pred tem pa je bil praktično od začetka član nadzornega sveta družbe.
Tomazin je član SDS, nekdaj SLS, ima pa tako strokovne kot politične izkušnje. Njegova zadnja plača na čelu SiDG je znašala nekaj več kot 9.700 evrov bruto. Za vodenje SiDG se je potegoval že ob njegovi ustanovitvi. Od julija 2000 do septembra 2005 je bil direktor Snežnika. V tistem času se je znašel v osrednjih medijih, potem ko so ga neznanci napadli pred domom. Napad je povezoval z ukrepi, ki jih sprejel kot direktor Snežnika. Storilcev niso nikoli našli.
Nekaj časa je bil tudi v politiki. Med januarjem in marcem 2013 je bil generalni sekretar v kabinetu pri ministru za kmetijstvo in okolje Francu Bogoviču (SLS). Tomazin je bil v preteklosti tudi član SLS, pred 18 leti se je potegoval za položaj predsednika sveta SLS, leta 2014 je bil njihov kandidat za poslanca DZ, štiri leta pozneje pa je bil na listi SDS.
V času trenutne uprave je SiDG med drugim kupil stavbo, kjer bodo imeli glavni sedež. Odkupili so jo od podjetja Grča, gre pa za stavbo, ki so jo doslej najemali in jo bodo predvidoma do konca leta obnovili. Nakup in obnova bosta predvidoma trikrat nižja, kot pa bi stala gradnja poslovne stavbe po zamisli Ficka.
O Juvančiču (DeSUS) se ne ve veliko. Je član nadzornega odbora v Občini Litija, bil je član sveta zavoda Splošne bolnišnice Izola, trenutno pa je član nadzornega sveta državnega stanovanjskega sklada.
Več je znanega o Andreju Janši. Pred prihodom na direktorsko mesto je bil nadzornik SiDG, v oktobru 2020 ga je SDH imenoval v nadzorni svet Holdinga Slovenske elektrarne (HSE), mesec za tem še za začasnega člana poslovodstva HSE, odgovornega za področje trgovanja in prodaje elektrike.
Janša sicer ni v sorodstvenem razmerju s trenutnim predsednikom vlade, je pa sin nekdanjega predsednika uprave Elektra Ljubljana Vincenca Janše. V letu 2004 je bil tudi sam zaposlen v Elektru Ljubljana. Iz podjetja je odšel, ko se je ugotovilo, da je v času zaposlitve pošiljal ponudbe za prodajo in dobavo električne energije, pod katere se je podpisoval kot direktor trženja električne energije družbe Električni finančni tim. Revizorji hiše Deloitte so kasneje potrdili, da je Janša kršil pogodbo o zaposlitvi z Elektrom Ljubljana.
Vrnimo se k prvemu direktorju SiDG. Potem ko je ostal brez službe na Snežniku – kot pravi sam, ga je odnesel Ficko – je terjal več deset tisoč evrov odškodnine. Na koncu so se pogodili, aprila lani pa se je po petih letih vrnil na SiDG in postal vodja novoustanovljene službe za kakovost in standarde. Pred tem se je potegoval za direktorsko mesto, na katerem je bil izbran Tomazin. V vmesnem času je bil v kabinetu ministra Boštjana Poklukarja, ko je vodil resor za notranje zadeve, leta 2018 je kandidiral na listi LMŠ.
Podgoršek: Obžalujem blatenje SiDG v preteklosti na podlagi govoric
Trenutni minister Podgoršek je v pogovoru za Dejstva ocenil, da menjave vodstev SiDG niso predstavljale bistvenih ovir za delovanje družbe, saj so nadzorniki dobro nadzirali delovanje družbe. ""Sam družbo ocenjujem predvsem po dosežkih, ne pa po vodstvu. Na nek način me sama menjava vodstva niti ne moti, ker nenazadnje zaupamo nadzornikom, ki jih tudi postavljamo,"" je povedal.
Ali je šlo pri menjavi Ficka za politično motivirano odločitev, težko komentira. Je pa opozoril, da bi lahko kateri koli minister pred njim ob morebitnih informacijah o nepravilnostih delovanja SiDG naročil forenzični pregled poslovanja družbe. Za to se je tudi sam odločil kmalu po tem, ko je postal minister. S tem bi lahko namreč hitro, v nekaj mesecih prišli do relevantnih informacij, na podlagi katerih bi se lahko ustrezno odločali. 
Tako Podgoršek obžaluje, da forenzične preiskave niso naročili že njegovi predhodniki. ""Predvsem obžalujem blatenje SiDG preko medijev z namenom predvsem blatenja poslovodstva. S tem negativno vplivamo na samo družbo, na njen status,"" pravi Podgoršek.
S trenutnim vodstvom SiDG je minister zadovoljen, pri čemer je izpostavil dobro poslovanje družbe v preteklem letu. ""S tem vodstvom delujemo zelo usklajeno,"" je dejal.
Sistem političnega nastavljanja ali prekinjanja slabih praks?
Ko so leta 2016 ustanavljali SiDG v času vlade Mira Cerarja, je pretehtala odločitev, da pristojnost za imenovanje polovice nadzornikov novoustanovljenega državnega podjetja imenuje neposredno vlada, ne pa Slovenski državni holding (SDH), ki skrbi za kadrovanja nadzornikov v mnogih državnih družbah.
Židan, ki velja za političnega očeta državnega upravljanja z gozdovi v državni lasti in je bil takratni minister za kmetijstvo, danes pravi, da si je bolj želel bodisi imenovanja direktorja neposredno od ministra, kot ga poznajo na Bavarskem, bodisi popolne profesionalizacije imenovanja po sistemu, ki ga je pred leti želel vpeljati takratni predsednik vlade Borut Pahor. ""Najslabše pa je, ko je vse zamaskirano – po eni strani se vsi izgovarjajo, da se odloča drugje, po drugi strani pa se v odločanje vsi želijo mešati."" Zakon o upravljanju z državnimi gozdovi, kakršen je, pa je tudi posledica takratnih političnih sil v DZ.
Židan vidi odstavljanje Ficka na čelu SiDG kot borbo na plečih SiDG znotraj več struj ene politične stranke (DeSUS). Medtem pa razrešitev Oražma, ki ga je mimogrede na čelo zavoda za gozdove predlagal Židan, ocenjuje za še eno v nizu strokovno popolnoma neutemeljenih razrešitev.
In koliko ima politika vpliva na odločanje direktorja SiDG? Glavni direktor SiDG, ki družbo vodi od februarja 2021, Robert Tomazin trdi, da ga nima.  ""Rekel bi, da aktualna politika ne vpliva na poslovne odločitve in jih lahko sprejemamo neobremenjeno,"" je dejal za Dejstva. Obstoječ sistem imenovanja se mu zdi sicer ustrezen, a ""vprašanje, kako dobro se implementira v praksi. Morda je bil koncept vladanja v Rimu pred 2000 leti v redu, ampak ali se ga zlorablja, pa je druga zgodba"".
Tudi trenutni prvi mož zavoda za gozdove Janez Logar pravi, da nanj politika nima vpliva. Političnih vplivov ne čuti in jih tudi ne bi nikomur dovolil. ""Nikomur nisem politično odgovoren. Nisem član nobene politične stranke in nikomur nisem nič dolžan. Če to držo zavzameš že na začetku in je znana, potem s temi stvarmi ni nekih problemov,"" je povedal v pogovoru za Dejstva. Dejstvo pa je, da se je Logar že dvakrat, odkar vodi zavod, prijavil na razpis za direktorja, a ni bil izbran. Na razpis se namerava prijaviti tudi tretjič.
Sistemu, ko ima vlada pomemben vpliv na imenovanje direktorja državnega podjetja, je naklonjen državni svetnik Branko Tomažič. ""Če imamo politično demokracijo, ima tista politična veja, ki pride na oblast, pravico do menjav,"" pravi. Sicer priznava, da lahko takšen način po eni strani prekinja strokovno kontinuiteto na vodstvenih mestih, po drugi strani pa se lahko prekinja slabo delo, saj so v preteklosti ""nekateri SiDG vzeli za svoj kot nek fevd"" za izčrpavanje oz. svoje posle.
Na ministrstvu za kmetijstvo menijo, da je sistem imenovanja direktorjev in nadzornikov ustrezen, zato ne vidijo razlogov za spremembe na tem področju.
Na zavodu za gozdove zadnja dva direktorja predčasno odšla, zdajšnji brez polnega mandata
Precej burno je bilo v zadnjih letih tudi na Zavodu za gozdove, ki je glavni načrtovalec gozdov za celotno Slovenijo. Že dobro leto zavod kot vršilec dolžnosti direktorja vodi Janez Logar. Vmes sta se brez izbranega kandidata zaključila dva razpisa za direktorja zavoda. Vlada je zato Logarju podaljšala vedejevstvo do septembra. Preden je prišel na vodilno funkcijo v Ljubljani, je bil vodja območne enote Kranj na Zavodu za gozdove Slovenije, na zavodu dela skoraj 28 let.
Logar je položaj zasedel, potem ko je vlada razrešila Oražma, ki je vodenje zavoda prevzel decembra 2013. Drugega mandata, ki bi ga moral končati letos, ni dokončal zaradi predčasne razrešitve na predlog Pivčeve. Oražem je še danes zaposlen na zavodu kot vodja postojnske krajevne enote.
Pivčeva je namreč pred tem v javnosti opozarjala na nekatere očitke Oražmu, med drugim obtožbe glede mobinga nad zaposlenimi, zlorabe položaja, nezakonita izplačevanja povečanih obsegov dela in nadurnega dela, sporna zaposlovanja. Izpostavljeni so bili npr. tudi poročilo protikorupcijske komisije, da je Oražem zaposlil osebo, ki živi z njim v skupnem gospodinjstvu, pa domnevni sporni posli med zavodom in SiDG, kjer je bil Oražem predsednik strokovnega sveta.
Nekdanja kmetijska ministrica naj bi vladi že leta 2018, po izteku prvega mandata Oražmu, predlagala, naj nov mandat vodenja zavoda za gozdove dajo vodji ljubljanske območne enote zavoda za varstvo narave Gregorju Danevu. A je morala na pritisk takratnih koalicijskih partnerjev njegovo kandidaturo umakniti, vlada pa je takrat Oražmu podaljšala mandat za štiri leta.
Na pojasnila Pivčeve na konkretna vprašanja glede njene vloge pri omenjenih zamenjavah še čakamo.
Tudi Oražmov predhodnik Ivo Trošt, ki ga je imenovala vlada leta 2012 na predlog takratnega ministra Bogoviča, je moral predhodno zapustiti svoj položaj. Vlada Alenke Bratušek ga je leta 2013 na predlog Bogovičevega naslednika na ministrskem mestu Židana krivdno razrešila s položaja, potem ko je zavodu zaradi zmanjšanja sredstev zmanjkalo denarja za delo na terenu – gozdarjem je celo zmanjkalo bencina in rdeče barve za označevanje drevja, primernega za posek. Trošt je takrat sprožil upravni spor, zadeva je zdaj na ustavnem sodišču. Vmes se je Trošt zaposlil na SiDG, kjer je vodja gozdarskega sektorja.

"
https://www.24ur.com/novice/slovenija/nekdanja-sodnica-ki-je-kritizirala-predsednika-vlade-iz-pravosodja-v-politiko.html,"Nekdanja sodnica, ki je kritizirala predsednika vlade, iz pravosodja v politiko ","Minuli teden je presenetila novica, da se nekdanja sodnica Urška Klakočar Zupančič podaja v politiko. Postala je podpredsednica stranke Gibanje Svoboda, ki jo vodi Robert Golob. Klakočar Zupančičeva je javnosti postala znana v lanskoletni aferi, ko je politika zahtevala, da se jo sankcionira, ker je na svojem zaprtem profilu Facebooka kritizirala predsednika vlade. Zaradi političnih pritiskov je protestno zapustila sodniške vrste. ","Urška Klakočar Zupančič je otroštvo preživljala v Sevnici, to je njen rojstni kraj, na katerega je še danes zelo navezana, se rada vrača tja, tam ima starše, sorodnike in prijatelje. Na domači kraj ima lepe spomine. Znanje je nabirala na Gimnaziji Brežice in ga nadgrajevala v tujini. ""Bila sem med prvimi Soroševimi štipendisti in sem v tretjem letniku gimnazije dobila priložnost, da grem na šolanje v Anglijo, na prestižno zasebno šolo Millfield. Eno leto sem tam živela sama in to v času, ko še ni bilo interneta in Ryanaira.""
""V četrti letnik sem se vrnila v Brežice, maturirala z vsemi možnimi točkami, odšla na študij prava v Ljubljano in kot absolventka Pravne fakultete še na stažiranje na sedež OZN v New York. Študij sem nadgradila z magisterijem iz pravne zgodovine, leto kasneje rodila dvojčka. V sodnem sistemu sem delala 15 let, tudi kot višja pravosodna svetovalka v uradu predsednika Vrhovnega sodišča, takrat je bil to Franc Testen, ki ga izjemno cenim in spoštujem.""
Zakaj iz pravosodja v politiko?
""Kot veste, je zaradi mojih kritičnih besed na Facebooku sledil pravi pogrom. Znašla sem se v disciplinskem postopku, odvzeli so mi tudi mesto vodje oddelka za etažno lastnino na ljubljanskem Okrajnem sodišču. Čeprav kasneje nisem bila spoznana za krivo, sem sama zapustila sodniške vrste, ker sem bila razočarana, da je sodna oblast podlegla političnim pritiskom in nisem želela biti več del tega sistema. Namreč, za vedno bi ostala ožigosana kot sodnica, ki je kritizirala oblast,"" pravi podpredsednica nove stranke na političnem parketu.
""V sebi sem začutila dolžnost, da odreagiram na vse to, kar se v naši državi dogaja. Da nekaj prispevam k temu, da se v tej naši domovini zgodijo nujno potrebne spremembe. Tema, ki je zaradi dejanj oblasti legla na našo deželo, je že tako gosta, da jo je potrebno začeti rezati. Zelo se me dotaknejo krivice, ki se dogajajo ljudem. In dotakne se me to, kako se oblast obnaša do ljudi, kakšne ukrepe sprejema, kako jih udejanja z represijo, kako komunicira z državljani, lagodno vlada z odloki. Ta oblast je sovražna do svojih lastnih ljudi, kot da jih ne mara in to se odraža pri vsakdanji komunikaciji, ves ta cinizem in sarkazem, ki veje iz vladajočih politikov. Da o sovražni twitter retoriki, ki jo uporabljajo, sploh ne govorim. V 44 letih kaj takšnega še nisem doživela.""
'Oblast mora delati v dobro ljudi, pri nas pa gledamo vse prej kot to'
Diplomirana pravnica, ki je magistrirala iz pravne zgodovine, zelo dobro pozna splošno zgodovino in zgodovino prava, pravi. ""V času študija sem preučevala vpliv nacistične ideologije na družbo in njene podsisteme ter pravo. In če danes malo bolj poglobljeno analiziramo dogajanje v državi, lahko vidimo, da pri ljudeh vlada strah pred oblastjo. Vladajoča politika želi imeti ljudi pod nadzorom. To pa doseže tako, da jih dobro prestraši. Epidemija pa je odličen izgovor, da uspešno nadzorujejo prestrašene ljudi. Nad 'neubogljive' državljane pa pošiljajo še policijo, solzivec in vodni top. Ta oblast evidentno in grobo krši številne človekove pravice in temeljne svoboščine. Z izgovorom, da to dela za naše zdravje. Vse to, kar pri nas gledamo zadnji dve leti, me spominja na neke druge dogodke iz 30. let prejšnjega stoletja. In resnično me je strah, da če tega ne bomo ustavili, se lahko slabo konča za vse nas. Ne smemo dopustiti, da se že v kratkem zbudimo v neki drugi državi. Takrat bo prepozno.""
""V demokratičnih državah ima oblast ljudstvo, ne predsednik vlade, niti parlament. Te organe oziroma različne veje oblasti imamo zato, da država lahko funkcionira. Oblast pa mora delati v dobro ljudi, za vse državljane, izključno v njihovo korist. Pri nas pa gledamo vse prej kot to. Pred našimi očmi se demokracija spreminja v avtokracijo, vodenje države je vedno bolj podobno diktatorskim državam. Zato je skrajni čas, da državljani spet vzamemo stvari v svoje roke in to preprečimo. Ko človek ne sme več povedati, kar misli, je ustrahovan in ne more izkazati nezadovoljstva z aktualno oblastjo, država potem ni več demokratična.""
 
Država mora poskrbeti za tiste, ki se težko prebijajo skozi življenje
Naša sogovornica pravi, da se je pridružila ekipi Roberta Goloba zato, ker ga izjemno ceni kot strokovnjaka in kot človeka. In ker delita iste vrednote. ""Lahko rečem, da je zelo dober človek, inteligenten, zelo sposoben, poleg tega pa ima v sebi človečnost, kar je v teh časih izjemno pomembno. Zre v prihodnost in se ne obremenjuje preveč s preteklostjo. Sovraštvo lahko premagaš samo z ljubeznijo, so njegove besede. Še kako resnične. In oba se strinjava, da bo ena od prioritet naše stranke tudi udejanjanje socialne države. Nujno je zmanjševanje vedno večjih razlik med bogatimi in revnimi. Ne želimo si živeti v družbi, kjer več sto tisoč ljudi živi pod pragom revščine, ne smemo dopustiti, da ljudje pozimi v bundah sedijo v mrzlih stanovanjih, ker nimajo denarja za ogrevanje. Ne smemo dopustiti, da upokojenci z mizernimi pokojninami nimajo niti za hrano, če želijo plačati vse položnice.""
""Nujno je, da najdemo rešitev za vse ljudi, ki životarijo, namesto, da bi dostojno živeli. Vzpostaviti je potrebno takšno socialno politiko, ki bo poskrbela za vse ranljive skupine državljanov, ki se težko prebijajo skozi življenje. Ne pa, da nižamo davke na luksuzne avtomobile in bogatašem omogočamo nižje davke z dohodninsko lestvico. Manj so obdavčeni tisti, ki imajo več. To je skregano z vso logiko in zdravim razumom. Kdor ima več, mora več deliti z ostalimi. Prav zavržno se mi zdi, da se nekateri bogataši izogibajo plačevanju davkov v Sloveniji in svoje premoženje prenašajo s tem namenom v tujino.""
""Socialna država mora poskrbeti za bolne, ki potrebujejo zdravljenje v tujini, mora poskrbeti za nakup nujno potrebne medicinske opreme, mora spodbujati delovno aktivno prebivalstvo in pomagati, kjer je to potrebno. Če živimo v neki skupnosti, moramo imeti socialni čut in bremena pravilno porazdeliti med ljudi. Tudi na energetsko krizo, ki recimo trenutno greni življenje državljanom in jih je pahnila v gromozanske stroške za ogrevanje, bi se morala država odzvati takoj, ko je nastal ta problem. Ljudje niso krivi za večkratne podražitve na trgu.""
'Kako smo lahko prišli do točke, ko se bojimo lastne Policije, ki bi nas morala varovati?'
To se sprašuje naša sogovornica, na to jo opozarjajo tudi številni državljani. ""Prišli smo do točke, ko nas je strah varnostnega organa, ki bi primarno moral skrbeti za našo varnost, ne pa, da nas preganja, ker izražamo protivladna stališča. V pregretih političnih razmerah je situacija tako bizarna, da se državljani bojimo Policije in njenih zaposlenih. Oblast si sistematično podreja represivne organe, Policija je v očeh ljudi postala strankarska Policija. Nedopustno se mi zdi, da smo prišli tako daleč, da se ruši vse nadzorne sisteme in institucije v državi. Ko se zamenja vse ljudi na ključnih položajih brez vsakih argumentov, ko stroka ne šteje nič več, pomembna je samo politična pripadnost. Ali se zavedamo, kam smo prišli?""

""Nedopustno je, da oblast preganja in zmerja novinarje, ukinja medijsko svobodo, zamenja ljudi, ki krojijo medijsko politiko v javnih medijih, da lahko nadzira medijske vsebine. Imamo vladajočo politiko, ki ne spoštuje sodnih odločb, na twitterju obračunava s sodniki, tožilci in motečimi kadri v Policiji. Diskreditira zaposlene v pravosodju in drugih institucijah, znanost prireja političnim interesom in vohuni za 'porednimi' državljani. Javna twitter komunikacija aktualne oblasti je vedno bolj bizarna in nedostojna, saj lahko vsak dan beremo grde besede in žaljivke, s katerimi javno, torej vsem na očeh, obračunavajo z vsemi, ki mislijo drugače.""
Afera Masleša: 'Razočana nad sodno vejo oblasti'
Urška Klakočar Zupančič je sodnica postala leta 2008, sodila je v civilnih zadevah, zadnja štiri leta je bila vodja Oddelka za etažno lastnino na ljubljanskem Okrajnem sodišču. Oddelek je bil specializiran za reševanje problematike zemljiškoknjižno in tudi katastrsko neurejenih nepremičnin še iz časov družbene lastnine. Kot že rečeno, je zaradi političnih pritiskov pristala v disciplinskem postopku. Čeprav ni bila spoznana za nobeno kršitev, je lani sama zapustila sodniške vrste. ""Bila sem razočarana tudi nad Sodnim svetom, ker me je takratni predsednik v nasprotju s siceršnjo politiko Sodnega sveta javno izpostavil in me na ta način ožigosal, še predno je bil zoper mene sprožen kakršenkoli postopek. Temu je sledila še intervencija nekdanje pravosodne ministrice Lilijane Kozlovič, ki je poslala pismo trem predsednikom sodišč in jim sugerirala, kako naj ukrepajo zoper mene.""
""Tako kot v mojem primeru, sem bila v preteklih dneh zelo razočarana nad ravnanjem sodne veje oblasti, glede zgodbe s to nesrečno diplomo priznanega vrhovnega sodnika in nekdanjega predsednika Vrhovnega sodišča Branka Masleše. Prvi branik sodstva je po mojem mnenju predsednik Vrhovnega sodišča, ki bi moral zaščititi sodnika in zavzeti trdno stališče o tej zadevi, ne pa dopustiti, da so politični portali dva meseca mrcvarili izjemnega vrhovnega sodnika in blatili njegovo dobro ime. In še naprej to počnejo. Ključno vlogo bi moral odigrati tudi Sodni svet in sodnika zaščititi. Samo v primeru, če bi ta organ podvomil v njegovo izobrazbo, bi lahko preverjal vso dokumentacijo v svojih evidencah in eventuelno pozval sodnika, naj predloži manjkajoče listine. Ne pa, da Sodni svet poziva vrhovnega sodnika naj javnosti pokaže dokumente o izobrazbi. To je naravnost absurdno. Večkrat v karieri moramo namreč predložiti vsa dokazila o izobrazbi, ko se prijavljamo na različna delovna mesta v pravosodju.""
'Konj je najboljši naravni antidepresiv'
Nekdanja sodnica se s konji ukvarja že 20 let. ""Konj je zame najboljši naravni antidepresiv, veličastna žival s čudovito energijo, ki blagodejno vpliva na človeka. Zato ni čudno, da konje uporabljajo tudi v terapevtske namene. Zase lahko rečem, da sem terenski jahač, uživam s konjem v naravi. Sem ponosna lastnica kobile Gine, stara je 15 let in težka kar 700 kilogramov.""
Uživa tudi v pisanju knjig. Lansko leto je izdala zgodovinski leposlovni roman z naslovom Gretin greh, ki govori o ženski, ki je preveč vedela in preveč ljubila ter bila zato obtožena čarovništva. Zgodba sega v čas 17. stoletja, ko je v Evropi divjala  vojna med protestanti in katoliki. Zgodovina je našo sogovornico vedno zelo zanimala. 
""Še misel za konec – resnično si želim, da se naša država vrne v stanje, kot smo ga imeli pred leti, ko smo živeli v povsem drugačnem svetu, v drugačnih razmerah in odnosih. Ko nas ni bilo strah oblasti, ko smo se počutili varne in svobodne. Želim si to državo nazaj. Oziroma, želim si, da bi bila ta država še boljša kot takrat. Da bi bila resnično pravna, socialna, demokratična, ekološka in usmerjena v trajnostni razvoj. Da bi lahko rekla: življenje v Sloveniji je res čudovito.""
"
https://www.24ur.com/novice/dejstva/gozdovi-neizkorisceno-bogastvo.html,Gozdovi – politični fevd? ,"Bitka za dve milijardi evrov vreden državni gozd je, sodeč po kadrovskih menjavah, v ospredju vsake vlade. Na čelo družbe, ki obvladuje petino vseh gozdov, ustanovili pa so jo na pobudo takratnega SD-jevega ministra za kmetijstvo Dejana Židana, vselej postavijo človeka iz vladajoče garniture. Pa zna država, ki je po gozdnatosti v evropskem vrhu, za Finsko in Švedsko, izkoristiti to izjemno naravno bogastvo? Kako kraj lesa, ki jih merimo v desetinah tovornjakov, nihče ne opazi? Kaj pomeni izjemna razdrobljenost gozdov, imamo jih kar 413 tisoč? Največji med zasebnimi lastniki pa Rimokatoliška cerkev. Zakaj smo tujcem odprli vrata na stežaj, kaj se dogaja z lesnopredelovalno industrijo in koliko je v resnici vreden naš les?

","To so vprašanja, ki smo jih raziskovali v tokratni temi rubrike Dejstva. Poimenovali smo jo: Gozdovi - neizkoriščeno bogastvo?
Zakaj kraj lesa več deset tovornjakov nihče ne opazi?
Ekipa preiskovalnih novinark - Neža Steiner, Anja Gorenc in Maruša Slana, se je poglobila v področje - plen vsakršne oblasti in pretkanih tatov, prekupčevalcev, ki v izjemnem slovenskem lesu vidijo visoke zaslužke. Več kot tisoč kubičnih metrov lesa vsako leto izgine iz državnih gozdov. Zlasti mamljiv - zaradi njegove vrednosti - je gorski javor rebraš. Je redek, zaradi posebnega videza se uporablja za izdelavo glasbil, najpogosteje kitar, pa tudi za furnir za pohištvo, za armaturne plošče dragih avtomobilov in jahte. Lani so ukradli deblo gorskega javorja tik pred javno dražbo, ki jo je v decembru izvedla državna družba Slovenski državni gozdovi ( SiDG ). Drugo polovico so na dražbi prodali za skoraj 19.000 evrov.  
Tudi “švercanja” čez Karavanke, pa v Italijo, takšnega nerazžaganega lesa, še ni konec. Kaj dela policija, kaj inšpekcija, kaj vsi nadzorni organi? Imajo vzvode, so na terenu? Je bil kdo sploh obsojen?
Slovenski gozdovi - politični fevd?  
Da so gozdovi naše bogastvo, drži tudi dobesedno. Državni gozdovi so vredni okoli dve milijardi evrov, sistem imenovanj direktorjev družbe SiDG, ki upravlja s tem kapitalom, pa omogoča politično kupčkanje, kjer vodilni prihajajo iz - v tistem trenutku - vladajočih strank koalicije. Doslej SD, DeSUS in SDS, katerega član je današnji glavni direktor družbe Robert Tomazin.  
Ali je SiDG res politični fevd za izčrpavanje ali so menjave petih vodstev v zadnjih petih letih politično motivirane?  
Kje konča državni les - doma ali v tujini?
SiDG je bil ustanovljen tudi zato, da podpira in oskrbujejo domačo lesnopredelovalno industrijo. Skoraj 180 kupcev, ki kupujejo državni les prek dolgoročnih pogodb, morajo les predelati doma. Pa les res konča doma ali v tujini? Medtem domača podjetja opozarjajo, da lesa ne dobijo dovolj in ga morajo kupovati na tujih trgih.
Lesnopredelovalna industrija je v prvi krizi, ki se je začela leta 2008, izgubila dobro tretjino delovnih mest, številne tovarne so se zaprle. Sredi 90-ih let pa so propadla večja slovenska lesna podjetja - Lipa, Meblo, Javor, Stol, Liko Vrhnika. Kaj pa danes, kdo je v ospredju? So to vrhunski domači mizarji, ki izvažajo tudi v tujino? Še imamo industrijo? Kakšno?
Največji zasebni lastnik je Rimokatoliška cerkev
Največji zasebni lastnik je Rimokatoliška cerkev, zlasti Nadškofija Ljubljana. Cerkveni gozdovi na območju blejskega gozdnogospodarskega območja obsegajo skoraj 20 tisoč hektarjev. Večino gozdov je tako v zasebni lasti, prevladujejo zelo majhni lastniki gozdov, jih je kar 413.000. Razdrobljenost pa problem, zato bi se zasebni lastniki morali povezati. Ob tem Rok Sedminek, lastnik nekaj manj kot 30 hektarjev gozda, državo poziva: ""Če bo vlada namenila toliko denarja kot je za SiDG, smo v enem letu povezani, lahko začnemo delovati.""
V prihodnjih dveh tednih boste lahko na spletni strani 24ur.com in v rubriki Dejstva, v informativnih oddajah POP TV - rubriki Inšpektor, oddaji Preverjeno in Svet na Kanalu A, spremljali poglobljene vsebine iz naših gozdov. Tudi o tem, kako ga lahko izkoristi slehernik, za hišo, pohištvo, pa odgovor na vprašanje - bo čez desetletja v naših gozdovih še rasla smreka zaradi podnebnih sprememb, ujm? Kje smo, če se primerjamo s sosedi Avstrijci, kje, ko se ozremo na Finsko?  
Spremljate nas na 24ur.com.  

"
https://www.24ur.com/novice/slovenija/izkuseni-policist-scavnicar-zaradi-izjav-za-naso-spletno-stran-dobil-odpoved.html,Upokojeni policist Ščavničar zaradi izjav za našo spletno stran odstranjen iz pomožne Policije,"Vlado Ščavničar je v svoji 35 let dolgi policijski karieri delal tudi kot vodja varovanja na protestih in najrazličnejših shodih v središču Ljubljane. Ko smo ga prav zaradi njegovih bogatih izkušenj povabili na pogovor, je izrazil skrb, da ""policisti niso več odločevalci, pač pa le še izvrševalci, ki nimajo več možnosti razmišljati s svojo glavo"" in da ""vse skupaj pelje v to, da policisti postajajo vojaki"". Slaba dva meseca kasneje pa: ""No, pa sem le dočakal epilog na intervju. Dolgo je trajalo in v tem času sem že skoraj spremenil mnenje, da le niso tako politično motivirani. Pa sem se zopet motil,"" je zapisal Ščavničar in objavil – odpoved pogodbe o prostovoljni službi v pomožni Policiji. V njej je med drugim navedeno, da je Policiji dolžan vrniti neto znesek prejetega plačila za pripravljenost v zadnjih 12 mesecih pred prenehanjem pogodbe.","
Še ena poteza, ki si jo je privoščila trenutna oblast in ki vzbuja občutek, da je v Sloveniji kritika zoper vlado in njihove predstavnike prej ali slej tako ali drugače sankcionirana. Vlado Ščavničar je upokojeni policist, ki se je v svoji 35 let dolgi karieri tako rekoč specializiral za varovanje protestov in najrazličnejših shodov. 
Kot pravi sam, je bil v Policiji ""splošnjak""; bil je pomočnik komandirja na PP Ljubljana - Center, za Bežigradom in na Viču ter komandir v Grosupljem. Med letoma 2002 in 2009 praktično ni bilo večje prireditve ali shoda, pri katerem ne bi bil zraven kot vodja varovanja na terenu. ""Bila so študentska zborovanja, zborovanja proti politiki ZDA na Bližnjem vzhodu ali v arabskem svetu – Kuvajt, Irak, Iran. Protestirali so sindikati, istospolno usmerjeni, izbrisani,"" je navedel. Prav njegove bogate izkušnje so bile tudi razlog, da smo ga povabili na pogovor, da bi komentiral dogajanje okoli zadnjih protestov zoper aktualno oblast, ki so se odvili konec minulega leta.
""No, pa sem le dočakal epilog na intervju. Dolgo je trajalo in v tem času sem že skoraj spremenil mnenje, da le niso tako politično motivirani. Pa sem se zopet motil,"" je zapisal Ščavničar, zraven pa objavil – odpoved pogodbe o prostovoljni službi v pomožni Policiji.
Generalni direktor Policije Anton Olaj mu v odpovedi očita, da je s svojim komentiranjem širil ""neresnične, neizkazane in zavajajoče podatke, tako o stanju v Policiji, ki naj bi izgubljala ugled, spoštovanje in strokovnosti, kot o konkretnih ukrepih in postopkih policije, vse pa očitno z namenom škodovati Policiji"".
""V skladu s pogodbo ste dolžni na podlagi zahtevka, ki ga boste prejeli, Policiji vrniti neto znesek prejetega plačila za pripravljenost v zadnjih 12 mesecih pred prenehanjem pogodbe,"" je zapisano ob koncu odpovedi.
Da so ""bili presenečeni"", da si upa nekdo o njih in njihovem delu sploh kaj razmišljati, je v svojem odzivu na odpoved zapisal Ščavničar. ""Če stopiš mački na rep, zacvili,"" je prepričan upokojeni policist. ""Policiji niti slučajno nisem imel namena in niti nisem škodoval!"" je še poudaril.
Po njegovih besedah je ""kakšnega posameznika verjetno zabolel tisti žulj, na katerega sem stopil, prav gotovo pa nisem opustil dolžno ravnanje in kršil zakonodaje, kot me v obvestilu o odpovedi pogodbe obveščajo"".
Ščavničar je bil v intervjuju za našo spletno stran, objavljenem v začetku decembra lani, kritičen do dela v Policiji, češ da policisti niso več odločevalci, ampak le še izvrševalci. ""Organizacija te službe je hierarhična, vedno je bil nekdo nad teboj, ki ti je lahko nekaj ukazal, ampak znotraj nekega okvira. Zdaj pa vse, kar si se naučil v svoji karieri – od šolanja do dela na terenu, znanja in izkušenj – ne pomeni nič več. Jaz kot strokovnjak na nekem področju nimam več možnosti razmišljati s svojo glavo in odločati,"" je dejal.
Po njegovih besedah ""vse skupaj pelje v to, da policisti postajajo vojaki, toda obstaja bistvena razlika med tema dvema uniformiranima službama. Vojak je neposredni izvajalec ukaza, policist pa mora sam poznati stvari, zakonodajo, taktiko in metodiko ter delati v skladu s tem"". 
Prav tako je prepričan, da so šla leta in leta, ko je Policija uspešno delala z ljudmi in si gradila zaupanje, v nič. ""Smo samo še organ, ki kaznuje. Policija si bo ugled zagotovila šele takrat, ko bodo naredili rez na sistemski ravni in generalnega direktorja izključili iz možnosti vsakokratnih zamenjav. In ko bo to lahko strokovnjak, ne glede na to, kakšna bo dnevna politika. Ni treba, da je kompatibilen s politiko. Politika naj bo kompatibilna z vrednotami te družbe,"" je dejal Ščavničar.
Zdaj se mora od svoje službe policista posloviti – po 35. letih aktivne kariere ter treh letih dela v pokoju. ""No ja, saj še toliko jajc nimajo, da bi me kdo poklical in karkoli vprašal,"" je ob objavi odpovedi še razočarano zaključil Ščavničar.
"
https://www.24ur.com/novice/tujina/zelenski.html,"Zelenski: ZDA poskušajo dramatizirati razmere, panika nam povzroča veliko škodo","Potem ko so v zadnjih dneh in tednih predvsem iz Washingtona vztrajno opozarjali na nevarnost ""skoraj neizbežne"" ruske invazije na Ukrajino, je predsednik te države Volodimir Zelenski Američane pozval k umiritvi retorike. ""Bela hiša poskuša nevarnost ruske invazije prikazati najbolj dramatično, kar se da. Po mojem mnenju je to napaka,"" je dejal in poudaril tudi, da ""neuravnotežena in nerazumna informacijska politika"" njegovi državi povzročila veliko ekonomsko škodo. S tem so se potrdila poročila nekaterih medijev, da na liniji Washington-Kijev obstajajo nekatera nesoglasja glede razmer v tej državi.","Volodimir Zelenski je v pogovoru za tuje medije dejal, da je bil umik zaposlenih z veleposlaništev zahodnih držav v Ukrajini ""nepotreben in napačen"". povedal je, da je potrebno biti zelo pozoren pri izjavah in opozoril, da so nekateri zahodni analitiki že novembra napovedovali neizbežno vojno, grožnja pa da ni večja kot je bila aprila lani. 
""Če pogledate satelitske slike sicer lahko vidite povečanje števila vojakov, vendar ne morete z gotovostjo trditi, da gre za grožnjo, prihajajoči napad ali pa za enostavno rotacijo sil."" Ob tem je dejal, da je povečevanje števila ruskih vojakov ob meji ""poskus psihološkega pritiska"", s katerimi želi Moskva vplivati na rezultat pogajanj. Ob tem je dejal, da ni potrebe za paniko, saj da ima Ukrajina dovolj močno vojsko. ""So morda na naših ulicah tanki? Niso,"" opozarja Zelenski in dodaja, da mediji ustvarjajo lažen vtis o dogodkih v Ukrajini. ""Neuravnotežena in nerazumna informacijska politika je naši državi povzročila veliko gospodarsko škodo.""
 Povedal je, da bi v primeru vojne šlo za grozljiv in odprt spopad, ki bi terjal veliko žrtev. Obregnil se je tudi ob napoved zahodnih držav, da bodo v primeru napada sankcionirale Rusijo. ""Zakaj govorijo samo o sankcijah? Njihov namen je obramba Evropske unije in Nata, ne pa Ukrajine,"" je bil odkrit. Zahod je pozval, naj se izjasni glede ukrajinskega članstva v severnoatlantskem zavezništvu, do takrat pa, poudarja ukrajinski predsednik, je država prepuščena sebi. 
""Ne želim si, da bi bila usoda Ukrajine rezultat dogovorov med Joejem Bidnom in Vladimirjem Putinom."" Pri tem je izrazil upanje za tristranske pogovore in dodal, da mu je Biden zagotovil, da ZDA ne bodo sprejemale dogovorov za njegovim hrbtom. ""Pomembno je, da Biden glede razmer v državi sliši informacije od mene in ne od posrednikov.""
V pogovoru je razkril tudi, da ga je ruski predsednik povabil na pogovore v Soči, sam pa da je predlagal srečanje v Odesi. Na Putina je ob tem naslovil vprašanja, zakaj predlaga stvari, za katere ve, da ne bodo delovale. ""To je največji možni cinizem,"" je dejal. ""Zakaj potrebuješ toliko vojakov tam in zakaj izvajaš vaje specifično na tem ozemlju, na meji. Je to sadomazohizem? Zakaj uživaš v strašenju drugih?""
Spregovoril je tudi o notranjepolitičnih razmerah in dejal, da je največji izziv zanj držati državo skupaj. Pri tem je kritiziral ""post-sovjetske"" oligarhe stare elite, ki da jih ne ganejo razmere v državi ter dodal, da se Rusija sooča z istim problemom. 
Reuters: Ruska vojska enotam ob meji dostavila zaloge krvi in druge medicinske opreme
Po pisanju Reutersa, ki se sklicuje na tri ameriške uradnike, naj bi ruska vojska enotam, ki se nahajajo v bližini ukrajinske meje dostavila zaloge krvi in druge medicinske materiala, kar naj bi kazalo na to, da je Rusija v bojni pripravljenosti. Pri tem niso želeli razkriti, kdaj naj bi ruska vojska enotam dostavila omenjene pošiljke.
Iz Pentagona so sicer že pred časom sporočili, da so zaznali dobavo medicinske opreme, vendar, kot navaja tiskovna agencija, ki se sklicuje na neimenovane strokovnjake, razkritje, da gre za zaloge krvi dodaja ""dodatno dimenzijo glede ruske vojaške pripravljenosti"". 
""To ne zagotavlja, da bo prišlo do napada, vendar nobena vojska zagotovo ne bi izvršila napada, če ne bi imela teh stvari pri roki,"" je dejal upokojeni ameriški general Ben Hodges. Rusko ministrsto za obrambo pa se na novinarske poizvedbe (še) ni odzvalo. Prav tako o tem niso želeli govoriti v Pentagonu.
"
https://www.24ur.com/novice/slovenija/ozp-o-domnevnih-dogovorih-s-hrvasko-in-odnosih-s-tajvanom.html,"Nemec: Želimo drugačno zunanjo politiko, ki bo krepila zavezništva","Za zaprtimi vrati je potekala nujna seja Odbora DZ za zunanjo politiko. Z zunanjim ministrom Anžetom Logarjem so obravnavali domnevni dogovor s Hrvaško o ribolovu v Piranskem zalivu in napoved premierja Janeza Janše, da se obeta vzajemno odprtje predstavništev med Slovenijo in Tajvanom, kar je razburilo Kitajsko. Pred začetkom zaprte seje je poslanec SD Matjaž Nemec dejal, da si z današnjim dnem želijo postaviti drugačne temelje zunanje politike, s katerimi bo Slovenija ustvarila več priložnosti za gospodarstvo ter krepila zavezništva. Kot so sporočili po seji, Slovenija in Taipei nameravata odpreti gospodarsko-kulturni predstavništvi.","
""Danes želimo zgraditi drugačane temelje zunanje politike, da bo ta odpirala več priložnosti za gospodarstvo in krepilla zavezništva,"" je na izjavi za javnost pred pričetkom zaprte seje dejal poslanec SD Matjaž Nemec. 
""Najprej smo se kregali z Ameriko, danes se kregamo s Kitajsko, jutri bomo kandidirali za nestalno članico varnostnega sveta pri Združenih narodih in zato nujno potrebujemo podporo, ne samo Kitjaske, ampak večine držav,"" je dejal Nemec in ob tem vlado ter njenega predsednika Janeza Janšo obtožil, da ""s svojimi nepremišljenimi izjavami ruši mednarodne odnose"" ter s tem dela škodo slovenskemu gospodarstvu. ""Hočemo drugačno politiko,"" je znova poudaril Nemec.
Odstop od arbitražne odločbe?
Opozicijo, ki je zahtevala sklic seje, je zanimalo predvsem, ali gre pri dogovoru s Hrvaško, če obstaja, za uresničevanje arbitražne razsodbe o meji ali pa za odstop od nje. Državni sekretar na MZZ Gašper Dovžan je sicer na sredini seji OZP že zatrdil, da Slovenija spoštuje in upošteva arbitražno razsodbo, iz katere izhajajo tudi obveznosti za obe strani.
Odbor je soglasno potrdil sklepe, ki ministrstvu za zunanje zadeve nalagajo, da še naprej ravna v smeri implementacije arbitražne razsodbe. Nemec je glede tega poudaril, da ostaja odprto vprašanje, ali bi morebitni sporazum o ribištvu kakorkoli vplival na odločitev arbitražnega sodišča.
Minister Logar je po seji dejal zgolj, da je bila razprava konstruktivna. ""Nisem začutil nekega velikega politiziranja, kar je dobro, ker gre za pomembne teme,"" je povedal.
Ljubljana in Zagreb s tiho diplomacijo intenzivno iščeta rešitve za zatečeno stanje v Piranskem zalivu. Ni pa še povsem jasno, ali bi morebiten meddržavni dogovor pomenil odmik od že določene meje. Na današnji tajni seji o tem je sodeloval tudi direktor Sove Janez Stušek, ki je po naših informacijah poročal o aktivnostih južnih sosedov. Slovenska policija medtem poudarja, da se zanje za zdaj ni nič spremenilo in da nimajo nobenih novih navodil. Torej še vedno pišejo kazni hrvaškim čolnim, ki nedovoljeno priplujejo v slovenske vode.
Slovenija in Taipei nameravata odpreti gospodarsko-kulturni predstavništvi
Druga točka seje je bila namenjena obravnavi izjav premierja Janše o ""vzajemnem odpiranju predstavništev"" med Slovenijo in Tajvanom za indijsko nacionalno televizijo. Izjave so močno razburile Peking in že povzročile tudi škodo nekaterim slovenskim podjetjem, ki sodelujejo s kitajskimi partnerji.
Predlagatelji sklica seje so opozorili, da bi lahko imele Janševe izjave dolgoročne posledice na odnose z azijskimi državami in da so v neskladju z dolgoročno strategijo slovenske zunanje politike.
Zunanji minister Anže Logar je člane odbora DZ za zunanjo politiko seznanil z namero, da Slovenija in Taipei vzajemno odpreta gospodarsko-kulturni predstavništvi, sta po seji odbora povedala predsednica OZP Monika Gregorčič in poslanec SD Matjaž Nemec. Glede Hrvaške je OZP ministrstvo pozval k nadaljnji implementaciji arbitražne razsodbe.
Po besedah predsednice OZP iz vrst stranke Konkretno je minister poslance seznanil z namero, da bo v Taipeiju ustanovljeno slovensko gospodarsko-kulturno predstavništvo in tudi recipročno predstavništvo Taipeija v Sloveniji. Poimenovano naj bi bilo Taipei, je poudarila.
Nemec je dejal, da je bil dosežen konsenz o imenovanju kulturno-gospodarsko predstavniške pisarne Taipeija v Sloveniji, ki bo to storila v Taipeiju, je povedal. Obenem so poslanci soglasno potrdili sklepe, da Slovenija ostaja zavezana politiki ene Kitajske, je pojasnila Gregorčičeva.
Da slovenska politika ostaja zavezana temu načelu, je poudaril tudi poslanec SD. ""To sporočilo je nedvoumno, prihaja od vseh političnih akterjev in pristojnega odbora državnega zbora,"" je dejal. Po njegovem mnenju je predsednik vlade Janez Janša v tem primeru osamljen v svojih potezah in odnosu do Kitajske in do samega Taipeija.
O spornih Janševih izjavah 
O nevarnosti Janševih izjav je spregovoril tudi nekdanji predsednik republike Danilo Türk. ""Ustvarja se vtis, da Slovenija tu ravna po navodilih nekih političnih krogov v tujini, da jo nekdo pošilja po kostanj v žerjavico."" Monika Gregorič pa je povedala, da je morda šlo samo za nerodne izjave ali pa napačno interpretacijo. ""Lahko se tudi kaj izgubi s prevodom.""
Minister Logar se je zavezal, da bo o vseh dogovorih, do katerih bo morebiti prišlo v prihodnje promptno in primarno obvestil državni zbor.
Na predlog koalicije je večina poslancev (dva naj bi se vzdržala) ugotovila, da vlada spoštuje načelo ene Kitajske in predlagali, da še naprej uveljavlja zunanje politične in gospodarske interese v indo-pacifiški regiji. Bistveno pa - dosegli so konsenz v zvezi z imenom -  šlo naj bi za kuturno in gospodarsko predstavniško pisarno Taipeja, ki naj bi bil primerljiv s tistim, ki ga uporablja sosednja republika Avstrija ali pa Nemčija.
"
https://www.24ur.com/novice/slovenija/opozicija-volitve.html,Bodo stranke KUL in Golobovo Gibanje Svoboda našle skupne točke pred volitvami?,"Ljudje bodo imeli na volitvah pestro izbiro, po včerajšnjem kongresu stranke Gibanje Svoboda pod vodstvom Roberta Goloba, ocenjujejo v tako imenovani koaliciji Kul. A z Golobom imajo cilj gotovo enak, menijo v Kulu, in sicer da ta vlada odide in da po volitvah sestavijo novo. A tudi med strankami zdajšnje opozicije so razlike velike, denimo med strankama SAB in Levica, kar se je pokazalo tudi na nedavni seji državnega zbora. "," 
Robert Golob  ima stranko in najožjo ekipo. ""Cenim ga kot inteligentno osebo in uspešnega gospodarstvenika, seveda pa je politika nekaj povsem drugega, moramo videti, kako se bo pokazal in odrezal v tem okolju,"" meni Maša Kociper iz stranke SAB. ""Ljudje bodo imeli na teh volitvah pestro izbiro, pričakujem, da bodo volili stranke, ki niso uglašene s sedanjo vlado, zato da bomo državi spet vrnili demokracijo,"" pa napoveduje Marjan Šarec. 
Iskanje skupnih točk med strankami Koalicije ustavnega loka in Golobom se začne v torek, ko ga predsedniki Kula vabijo na sestanek. ""Program vendarle še ni dokončno razdelan, tako da mi bomo počakali, da bo razdelan,"" je trenuten položaj stranke SD opisala Dominika Švarc Pipan. ""Potem bomo lahko ocenili, ali smo naravni zavezniki, ali zavezniki, ali je treba še kakšen pogajalski napor vložiti v to,""  pred srečanjem ocenjuje Matej Vatovec iz Levice. ""V kolikor pa smo se zdaj pogovarjali z Golobom in tistimi, ki sodelujejo v stranki, pa imamo kar precej skupnih točk, stališč in vrednot,"" dodaja Švarc Pipanova. 
Danes je sicer natanko dve leti od padca vlade Marjana Šarca, ki je sledil predhodnemu odstopu Levice od nadkoalicijskega sporazuma in nato napornemu štetju glasov manjšinske vlade. Šarec je z odstopom takrat računal na volitve, a se to torej ni izšlo. ""Ravnal sem demokratično, danes po dveh letih vidimo, da bi bilo veliko bolje, če bi takrat imeli volitve,"" danes ocenjuje Šarec. 
Levica in SAB pri predlogu za spremembo načina plačevanja bolniške odsotnosti na nasprotnih bregovih
Koalicija Kul je nastala kasneje, a vlade torej ni uspela zamenjati. Zdaj imajo sklenjen povolilni sporazum, zaenkrat torej štirih strank, a med njimi so vsebinsko tudi globoka razhajanja. Razprava ob predlogu SAB za spremembo načina plačevanja bolniške odsotnosti je med SAB in Levico v sredo v Državnem zboru zvenela kot razprava med koalicijo in opozicijo.""Ta akcija, ki bo zvrtala slabih 100 milijonov evrov letne luknje v našo javno zdravstveno blagajno, ni akcija demokratične opozicije,"" je bil kritičen Miha Kordiš iz Levice. ""Alergični ste na vse, kar je gospodarstvo in infrastruktura, ker od začetka, tri leta samo glasujete proti, kar je infrastrukturni projekt in gospodarstvo,"" mu je odgovoril Marko Bandelli iz stranke SAB. 
Danes v teh strankah temu ne bi pripisovali prevelike teže. ""Mislim, da ni to noben znak za alarm,"" meni Vatovec. ""Tudi mi v Kulu nikoli nismo tajili, da smo združene različne stranke, ampak razmišljamo, da je ta različnost nekaj, kar bo volivce pritegnilo,"" zaključuje Kociperjeva. Koalicija danes na aktualno politično dogajanje ni imela komentarja.
"
https://www.24ur.com/novice/tujina/melania-trump_3.html,"Za predmete Trumpove na dražbi ni bilo pretiranega zanimanja, ceno zbil tudi padec kriptovalut","Trije predmeti, ki jih je na dražbo dala nekdanja prva dama ZDA Melania Trump niso poželi pričakovanega zanimanja. Izklicna cena za vse tri je bila 250.000 dolarjev oziroma 223.000 evrov. Predmete naj bi v kriptovaluti 'Solana tokens' prodali pod izklicno ceno, kar je posledica pomanjkanja zanimanja in padca na trgu kriptovalut. "," 
Trije predmeti na dražbi so bili ikoničen bel klobuk, ki ga je nosila nekdanja prva dama ZDA Melania Trump, akvarel Trumpove, ki nosi ikonični klobuk in NFT kovanec ilustracije z animacijo. Dražba se je, kot poroča CNN, končala v sredo. Za predmete so zabeležili le pet ponudb.  
Zaradi dogajanja na trgu kriptovalut izdelki prodani pod ceno 
Trumpova je za edino valuto dražbe postavila kriptovaluto 'Solana tokens.' Čeprav je eden izmed potencialnih kupcev ponudil dovolj kripto žetonov, realna vrednost cene zaradi padca na trgu kriptovalut ni dosegla 250.000 dolarjev oziroma 223.000 evrov. Zaradi pomanjkanja interesa za predmete naj bi tako predmete prodali pod izklicno ceno, in sicer za 170.000 dolarjev oziroma okoli 150.000 evrov. 
Trenutno obstaja okoli 17.000 digitalnih valut, ki so na začetku tega tedna skupaj vredne dobrih 1500 milijard (1340 milijard evrov). Pred zadnjimi padci so bile vredne več kot 2000 milijard dolarjev (1785 milijard evrov). Padci vrednosti kriptovalut po mnenju strokovnjakov sovpadajo s precej temačnim razpoloženjem na finančnih trgih. Eden izmed razlogov za to so vse večje geopolitične napetosti, predvsem strah pred izbruhom oboroženega konflikta v Ukrajini. Poleg tega naj bi se v ZDA v boju proti inflaciji prej, kot je bilo pričakovano, zaostrila denarna politika.
Trg s kriptovalutami je prizadelo tudi kritično stališče ruske centralne banke, ki je pretekli teden predlagala prepoved uporabe kriptovalut. Rusija sicer velja za eno izmed središč rudarjenja kriptovalut, ki poteka preko zapletenih izračunov na računalniških sistemih, poroča STA. 
"
https://www.24ur.com/novice/slovenija/opozicija-kriticna-do-spremembe-zunanjepoliticne-strategije-slovenije.html,Opozicija kritična do spremembe zunanjepolitične strategije Slovenije,"Zunanjepolitični odbor državnega zbora (OZP) se je seznanil s posodobljeno strategijo slovenske zunanje politike. Državni sekretar na zunanjem ministrstvu Gašper Dovžan je ob predstavitvi dejal, da je bila strategija najbolj spremenjena v opisu mednarodnega okolja. Člani OZP iz vrst opozicije spremembam niso bili naklonjeni.","Državni sekretar Gašper Dovžan je v krajši predstavitvi prenovljene strategije dejal, da je bila poleg sprememb opisa mednarodnega okolja dodatna pozornost namenjena ""nedržavnim deležnikom, prizadevanjem za svoboden in odprt internet, kibernetski varnosti in hibridnim grožnjam, sklepanjem mednarodnih trgovinskih sporazumov, podnebnim spremembam ter zelenemu in digitalnemu prehodu"". Krepi se tudi poudarek na vlogi Evropske unije kot osrednjega, političnega, gospodarskega, pravnega in vrednostnega okolja za slovensko državo, je pojasnil.
Dokument po njegovih besedah tudi upošteva razmere po brexitu, opredeljuje nadaljnjo zavezanost politiki širitve EU in opredeljuje smernice sodelovanja z Rusijo v spremenjenih razmerah. Kot je še dejal, bo prenovljena zunanjepolitična strategija koristen priročnik za delovanje MZZ in slovenske diplomacije, pa tudi drugih ministrstev in poslancev. ""Smiselno je, da ta dokument dobi podporo in da bo s pridom služil za potrebe vseh nas,"" je še dejal Dovžan.
Državni sekretar je ob tem še dejal, da ne gre za nov dokument in da še vedno ostaja v veljavi deklaracija o zunanji politiki Slovenije iz leta 2015, za katero na MZZ ocenjujejo, da za zdaj ni potrebna sprememb. Po njegovih besedah zunanjepolitični koncept ostaja enak in ustrezen, zaradi sprememb v mednarodnem okolju pa so bili potrebni ""določeni nekoliko drugačni poudarki"", ki so zajeti v prenovljeni zunanjepolitični strategiji.
Na seji OZP je državni sekretar na MZZ tudi napovedal odprtje slovenskega veleposlaništva v Podsaharski Afriki in Aziji ter ponovno odprtje tistih veleposlaništev, ki so bila zaradi finančnih razlogov zaprta, vendar ostalih podrobnosti ni navedel. Napovedal je tudi obisk zunanjega ministra v Indiji, vendar točnega datuma ni navedel.
Med krajšo razpravo o spremenjeni zunanjepolitični strategiji Slovenije so bili člani OZP iz vrst opozicije kritični do nekaterih predvidenih sprememb, zlasti do tega, da v besedilu ni več opredeljeno, da je Slovenija del jedrne EU. Opozorili so tudi na pomanjkanje širše razprave o ključnih ciljih slovenske zunanje politike.
Branislav Rajić (SAB) je izpostavil pomen opredelitve mesta Slovenije v jedru EU in načela vladavine prava. Dejal je, da stranka SAB prenovljene strategije v sedanji obliki ne podpira, pripravljena pa je prispevati sugestije.
Tudi Nik Prebil iz LMŠ je opozoril na vprašanje vladavine prava in menil, da bi morala Slovenija v mednarodnem prostoru delovati bolj premišljeno in imeti ciljno usmerjeno zunanjo politiko ob pomoči okrepljene gospodarske, kulturne in znanstvene diplomacije. Tudi njegova strankarska kolegica Lidija Divjak Mirnik je menila, da ""ni dobro, da se Slovenija odmika od jedrnih držav EU"".
Matjaž Nemec (SD) je izpostavil, da je posodobljena strategija ""dopolnilo"" k deklaraciji o zunanji politiki Slovenije, ki je bila leta 2015 sprejeta z dvotretjinsko večino, pri sami prenovi zunanjepolitične strategije pa opozicijske stranke niso bile vključene. Menil je, da je prenovljena strategija predolga in premalo ambiciozna ter ima ""preveč ideologije s pridihom (vladajoče) stranke SDS"".
V imenu vladajoče koalicije se je oglasil samo Jožef Horvat (NSi), ki je menil, da je vlada poslance temeljito seznanila s prenovljeno strategijo ter da gre za vladni dokument, ki ga sprejema vlada, poslanci sami pa imajo nosilno vlogo pri oblikovanju stališč do vseh zunanjepolitičnih vprašanj. Pozdravil je spremembe v strategiji in ocenil, da prenovljena strategija ostaja znotraj temeljnega vrednotnega, političnega in varnostnega okvira, kar je članstvo Slovenije v EU in Natu.
Po njegovih besedah je tudi domišljeno, da je vlada spremembe strateškega dokumenta o zunanji politiki sprejela ob koncu slovenskega predsedovanja Svetu EU, ki se je izteklo z lanskim letom. Ob tem se je zavzel, da bi OZP ali DZ še pred koncem mandata opravil temeljito analizo, kaj je Slovenija ""dobrega naredila v času predsedovanja EU"".
Po obravnavi prenovljene strategije je odbor obravnavo drugih točk dnevnega reda zaradi začetka izredne plenarne seje DZ opustil. Seja OZP se bo predvidoma nadaljevala danes zvečer ali v četrtek.
Poslanec Nemec je kasneje v izjavi za medije še dodatno dejal, da spremenjena strategija ustrezno ne naslavlja izzivov prihodnosti ter da gre za ideološki dokument, ki po njegovi oceni ne odraža sprememb v mednarodnem prostoru, ampak odraža predvsem premike na notranjepolitičnem prostoru.
Vlada vnaša v ta dokument ""ideologijo primerjav med komunizmom in nacifašizmom"" in ""dela razkol v različnih pogledih"", kar je za tak dokument nespremenljivo. V prenovljeni strategiji je po besedah Nemca ""jasno izražena ambicija vladajoče stranke (SDS), da se v slovenskih dokumentih odraža tudi njihova ideologija in njihov pogled na svet, kar je po moji oceni nesprejemljivo"".
Podobno je menil tudi poslanec Prebil in opozoril na zavezo članic EU, da je pravo EU nad nacionalnim pravom članic. Dodal je, da bi morala biti zunanja politika stvar dialoga, pogovora, spoštovanja in ključnih temeljnih vrednost. Izrazil je bojazen, da ""bo vlada sedaj to izkoristila za približevanje in dajanje uslug državam, ki se od teh vrednot odmikajo"".
Predsednica OZP Monika Gregorič (Konkretno), sicer članica strateškega sveta za prenovo zunanjepolitične strategije, pa je v izjavi za medije kasneje izpostavila, da gre za vladni dokument, in se zahvalila vladi, da se je odločila dokument predstaviti tudi pred OZP. Osvežen dokument predvsem v smislu zunanjih okoliščin mednarodne skupnosti je po njeni oceni ""zelo kvaliteten"" in ""odgovarja na vse aktualne izzive in dogajanja v mednarodni skupnosti"".
"
https://www.24ur.com/novice/tujina/milanovic-napovedal-umik-hrvaskih-vojakov-z-natovih-odzivnih-sil.html,Milanović napovedal umik hrvaških vojakov iz Natovih odzivnih sil in razburil Kijev,"Hrvaški predsednik in vrhovni poveljnik hrvaške vojske Zoran Milanović je v že tako napete odnose na mednarodnem političnem parketu vnesel še nekoliko nemira, ko je v torek izjavil, da bo, če bodo razmere v Ukrajini eskalirale, hrvaške vojake umaknil iz Natovih odzivnih sil (NRF). Po njegovih besedah ""Hrvaška noče imeti nič s tem"", da vojaška zveza zaradi stopnjevanja napetosti med Rusijo in Ukrajino nenehno povečuje svojo prisotnost v vzhodni Evropi.","
Hrvaški predsednik Zoran Milanović je v torek polnil naslovnice spletnih portalov, ko je novinarjem v Zagrebu na vprašanje, kako bi se Hrvaška odzvala na eskalacijo razmer v Ukrajini, odgovoril: ""Berem poročila, da Nato povečuje svojo prisotnost in pošilja nekaj izvidniških ladij. S tem nimamo in nočemo imeti nič. To zagotavljam. Ne samo da ne bomo poslali svojih čet; če se bodo napetosti stopnjevale, bomo svoje čete umaknili – do zadnjega hrvaškega vojaka.""
Kot piše današnji Politico, je s temi izjavami povzročil nemalo zmede. Hrvaški zunanji minister Gordan Grlić Radman je namreč nekemu nemškemu novinarju še včeraj zatrjeval, da ""predsednik ne govori v imenu Hrvaške, ampak zase"". ""Smo in ostali bomo zvesta članica Nata. Vse, kar počnemo, naredimo po posvetovanju s partnerji,"" je dejal za Frankfurter Allgemeine Zeitung. In še:  ""V takih časih je še posebej pomembno pokazati solidarnost med partnerji, Hrvaška pa bo to storila v EU in Natu."" 
A da Milanovićeve besede vendarle niso nedolžne, nadalje poroča Politico. Kmalu se je namreč izkazalo, da so se hrvaške sile na Poljskem, kar je 80 vojakov, že vrnile domov. Po informacijah hrvaškega časnika Jutarnji list pa država letos na Poljsko ne namerava poslati nove enote, zato hrvaških sil, ki bi jih lahko umaknili, tam sploh ne bo.
Milanović je prav tako dejal, da se ""histerija, ki smo ji priča na vzhodu Evrope, dogaja v predsobi ruske prestolnice"". Sam vidi drugačen način reševanja Ukrajine, in sicer tako, da se Kijevu ekonomsko pomaga. 
Strmoglavljenje ukrajinskega predsednika Viktorja Janukoviča leta 2014 je bilo po njegovi oceni ""državni udar, ki sta ga podpirala Evropska unija in Washington"". ""Gibanje, ki je zrušilo Janukoviča, je bilo vse prej kot demokratično,"" meni hrvaški predsednik.
Prav tako je omenil, da je Ukrajina ena najbolj skorumpiranih držav na svetu. Prepričan je, da mora Zahod najti rešitev, ki bo upoštevala varnostne interese Rusije.
Milanović je s temi izjavami razburil Kijev. Ukrajinsko zunanje ministrstvo je na pogovor že poklicalo hrvaško veleposlanico v Kijevu, Anico Džamić, ki so ji sporočili, da so predsednikove izjave nesprejemljive. V pogovoru so izrazili globoko razočaranje.
""Hrvaški predsednik je izkazal prezir in nehvaležnost za pomoč, ki so jo Ukrajina in Ukrajinci nudili Hrvaški v njenem boju za neodvisnost in tudi v boju proti lanskim požarom,"" so po poročanju STA zapisali na ukrajinskem zunanjem ministrstvu. Zahtevali so javni preklic teh izjav in dodali, da se v prihodnosti ne smejo ponoviti.
Hrvaški premier Andrej Plenković se je sicer Ukrajincem že pred tem opravičil za predsednikove izjave in dejal, da ne ve, o katerih vojakih je Milanović govoril. ""Politika Hrvaške je umiritev napetosti, preprečevanje spopadov in podpora celovitosti Ukrajine,"" je poudaril.
"
https://www.24ur.com/novice/slovenija/preiskovalna-komisija_3.html,Pavšič: Janša objektivno in subjektivno odgovoren za vse poraze v epidemiji,"Pred Preiskovalno komisijo, ki ugotavlja politično odgovornost pri vladnih ukrepih med epidemijo, sta bila vprašanj deležna nekdanji zdravstveni minister Tomaž Gantar in Klemen Nicoletti. Slednji nanje ni želel odgovarjati. Predsednik preiskovalne komisije Robert Pavšič je dejal, da se je v zadnjih slišanjih pokazalo, da ugotovitve komisije terjajo razmislek o več sumih storitve kaznivih dejanj."," 
Predsednik Preiskovalne komisije Robert Pavšič je dejal, da je ena izmed prednostnih nalog komisije bila tudi analiza procesov odločanja, v času, ki ga zajema preiskovalna komisija. ""Politika se je sklicevala na stroko, stroka pa je večkrat na zaslišanjih povedala, da ni bila slišana. To je povedal tudi Tomaž Gantar, da je bila stroka večkrat podaljšana roka vlade. Vse to je rezulitralo v slabši učinkovitosti ukrepov.""  
""Izvedeli smo tudi, da se je predsednik vlade osebno odločil za uvedbo hitrega testiranja, čeprav je bila stroka s področja zelo proti. Osebno je tudi usmerjal oblikovanje strategije cepljenja. S tem je prevzel objektivno in subjektivno odgovornost za vse poraze, ki jih je vlada doživela na področju upravljanaj z epidemijo,"" je povedal in dodal, da takšne ugotovitve terjajo razmislek o več sumih storitve kaznivih dejanj.
Pavšič je povedal, da je po anketah zdravstvenga ministrstva, kar 82 odstotkov ljudi nasprotovalo vladnim ukrepom. ""Tega niso delili z javnostjo, ampak zadržali zase."" 
Glede Nicolettija pa je dejal, da bi bilo njegovo pričanje bistveno za razkritje. ""Nekaj se je zagotovo dogajalo v ozadju, kar ni bilo prav in kaže na več možnih hujših posledic. Ponudili smo mu možnost in to možnost je zavrnil. Tiho je bil na rezervo, ne zaradi konkretnih razlogov. Potemtakem bi lahko vsaka priča, storila enako. To je degradacija komisije. Predlagal sem sankcije, komisija je to potrdila. Zadevo bomo poslali naprej v izvršbo sodišču,"" je še povedal v odgovoru na novinarsko vprašanje. 
Spomnimo, Nicoletti na vprašanja ni želel odgovarjati, ker da bi si s tem lahko škodil v predkazenskem postopku, je dejal njegov zagovornik Dejan Marković. Ta namreč pričakuje, da bo zoper Nicolettija uveden kazenski postopek. Policisti so pri Nicolettiju in Majbert Pharmu decembra lani opravljali hišne preiskave zaradi suma kaznivega dejanja zlorabe uradnega položaja. Dokumentacije, ki naj bi ga obremenjevala, Nicoletti še ni dobil na vpogled, prav tako Policija z njim še ni opravila informativnega razgovora.
Zdravstveno ministrstvo pod vodstvom Gantarja je od Nicolettijevega podjetja kupilo večje število hitrih testov, verifikacijo pa je opravil Nacionalni laboratorij za zdravje, okolje in hrano (NLZOH). Odpuščena virologinja Metka Paragi je nato v javnosti razkrila, da so bili hitri testi neustrezni, NLZOH pa jih je vseeno priporočil vladi. 
Gantar je na zaslišanju povedal, da bi vlada pri obvladovanju prvega in drugega vala epidemije lahko ravnala bolje. 
Pred komisijo je že pričal predsednik vlade Janez Janša. Glede nabave hitrih testov podjetja Majbert Pharm je s prstom pokazal na Ministrstvo za zdravje, čeprav je tudi sam v obdobju med ministrovanjem Gantarja in Poklukarja, vodil omenjeno ministrstvo.
"
https://www.24ur.com/novice/tujina/el-salvador-uvaja-bitcoin-kot-placilno-sredstvo.html,"'Uvedba bitcoina v Salvadorju je stava, ki se bo zelo verjetno izšla dobro'","Nayib Bukele, salvadorski predsednik s pripadajočimi značilnostmi srednjeameriškega diktatorja, obubožano državo krmari skozi pandemično krizo in hazard z uvedbo bitcoina kot plačilnega sredstva. Milenijski milijonar pravi, da si prizadeva v finančno nestabilno državo pripeljati kapital in premožne ljudi. Strokovnjaki za investicije ocenjujejo, da se igra na srečo izplača, saj ima bitcoin dobre dolgoročne obete. Na drugi strani pa nižji sloji ne delijo optimizma finančnih strokovnjakov. ","7. septembra 2021 je bitcoin v El Salvadorju postal zakonito plačilno sredstvo. S tem je ta srednjeameriška država postala pionir na tem področju. Politika je namreč prepričana, da je bila odločitev nujna za gospodarsko rast. Zakon, ki ga je sprejela vladajoča stranka, določa, da mora vsak trgovec, ki ima na voljo primerno tehnično opremo, bitcoin sprejeti za plačilo. Prebivalci države bodo lahko z bitcoinom tudi plačevali davke. Menjalni tečaj iz bitcoina v ameriški dolar, ki je uradna valuta v državi že od leta 2001, bo prosto določal trg. 
Plačevanje s kriptovalto prebivalci izvajajo prek digitalne denarnice Chivo, ki pa je povzročala že nekaj začetnih težav. Oblasti so zaznale več primerov ponarejanja denarnic in drugih tehničnih težav. Po zadnjih navedbah predsednika Nayiba Bukeleja denarnico uporablja več kot pol milijona prebivalcev. 
Vseeno pa kar 70 odstotkov prebivalcev uvedbi bitcoina in drugih kriptonačrtom oblasti nasprotuje. Podoben je tudi delež ljudi, ki nima dostopa do tradicionalnih finančnih storitev in so odvisni od nakazila v ZDA živečih sorodnikov. Ta predstavljajo kar 23 odstotkov BDP oziroma šest milijard dolarjev (5,32 milijona evrov). Vlada upa, da se bodo s tem izognili visokim bančnim provizijam pri pošiljanju denarja iz tujine. 
Seme nasprotovanja uvedbi novega plačilnega sredstva je tudi spomin prebivalcev na leto 2001, ko je ""dolarizacija"" države povzročila tudi hud udarec za manj premožne, povečala razlike in sprožila širše nezadovoljstvo. Pomembno dejstvo pri nizki popularnosti vladne bitcoin strategije pa je tudi splošno nepoznavanje koncepta kriptovalut, saj je z osnovnim poznavanjem seznanjenih le slabih pet odstotkov prebivalstva. 
Kritiki pravijo, da gre pri ""bitcoinizaciji"" za slabo premišljen poskus saniranja globokih strukturnih problemov države, ki je v času pandemije zabredla v eno največjih ekonomskih kriz v zadnjih desetletjih. Bukele, ki si prizadeva za večji dotok kapitala in zavrača zahteve po progresivnih obdavčitvah, se sooča tudi z dolgom, ki je presegel 90 odstotkov BDP ter nezadovoljstvom Svetovnega monetarnega sklada (IMF). Ta je v torek pozval državo, naj preneha uporabljati bitcoin kot plačilno valuto. Opozorili so, da sprejetje kriptovalute kot zakonito plačilno sredstvo ""povzroča velika tveganja za finančno in tržno integriteto, finančno stabilnost in varstvo potrošnikov"".
Po drugi strani pa bi se v dolgoročnem smislu odločitev predsednika lahko izplačala, izpostavlja strokovnjak za investiranje in avtor Robert Rolih, ki državo vidi kot ""upornika, ki gre v svojo smer, za katero obstaja zelo velika verjetnost, da bo uspešna.""
Po njegovem mnenju je odločitev za uvedbo bitcoina kot plačilnega sredstva malce preuranjena, medtem ko je uporaba bitcoina kot denarne državne rezerve odločitev, ki ima možnost za uspeh. ""Bitcoin v osnovi ni namenjen temu, da bi bil klasična valuta. Zaradi nihanj v vrednosti ga zelo težko uporabljamo v ta namen. Za valuto potrebujemo stabilnost. Recimo, ne glede na to, da imamo inflacijo, vseeno vemo, kaj ti en evro lahko kupi. Pri bitcoinu pa zadeva zelo hitro raste in pade,"" pojasnjuje.
Rolih vidi pri vlaganju v državne rezerve potezo, ki bo državi na dolgi rok koristila. ""Zelo težko vidim scenarij, kjer bitcoin na dolgi rok ne bo deloval. Videli smo, da zlato v zadnjih desetih letih stagnira in je izgubilo tisti lesk. Zelo težko vidim neke scenarije, kjer bi na dolgi rok, recimo pet do deset let, bitcoin imel slabše donose kot zlato.""
Bukele je že pred časom tudi razkril načrte za ustanovitev t. i. Bitcoin Cityja, mesta, v katerem investitorji s celega sveta ne bi plačevali davkov. Nekateri ob tem opozarjajo, da bi takšna ideja v državo pripeljala še več kriminalnih organizacij, ki bi El Slavador spremenile v pravo pralnico denarja. Rolih, ki sicer opozarja, da do uresničitve tega projekta morda nikoli ne bo prišlo, pa idejo vidi kot pozitivni del zgodbe. ""Gre za potezo, ki bi v državo lahko pritegnila investicije in premožne ljudi.""
El Salvador ima sicer velike težave zaradi šibkega gospodarstva in velikih dolgov, s tem pa velja za precej rizično državo za vlagatelje. ""Takšne poteze vedno predstavljajo tveganje,"" pravi Rolih, vendar ""bi se s tem, ko so izdali bitcoin obveznico, vse lahko končalo dobro, če bo seveda šlo tudi bitcoinu dobro."" ""Na njihovem mestu, bi šel tudi sam v ta rizik. Ocenjujem, da je 95-odstotna možnost, da jim bo to uspelo. Če pa bitcoin ne bi dosegel predvidenih rasti, se jim eksperiment ne bo posrečil. Vendar glede na to, da gre za že tako rizično državo, se mi ne zdi, da bi v primeru neuspeha to poslabšalo razmere v državi. Gre za neko stavo, ki ima zelo veliko verjetnost, da bo izšla dobro."" 
Po koncu pandemije bi se zaradi bitcoin pionirstva sicer okrepil turizem, ki bo verjetno na morske obale privabil številne vplivneže in ""digitalne poslovneže"".
Bukelejev zakon pa predstavlja tudi veliko ekološko nevarnost, opozarjajo okoljevarstveniki. Leta 2017 je Salvador po desetletni bitki, ki je ekološke aktiviste stala več življenj, postal prva in edina država na svetu, ki je prepovedala rudarjenje kovin. Zdaj je predsednik ponudil, da bo omejene geotermalne vire države usmeril v rudarjenje bitcoinov, kar bi Salvador lahko hitro prisililo, da se zateče k uvozu energije na osnovi ogljika, da bi zadovoljil svoje domače potrebe.
A Bukele ima asa v rokavu, pove naš sogovornik. In to je vulkanska energija. El Salvador bo namreč izdal Bitcoin obveznice oz. Vulkanske obveznice. Izdali naj bi jih za 1 milijardo USD ob 6,5-odstotni letni obrestni meri. Ob tem naj bi vlagatelji prejeli tudi del donosov, ki jih bo v tem obdobju dosegel Bitcoin.""Če bodo uspeli vulkansko energijo pridobivati z nizkimi stroški in jo uporabiti za rudarjenje bitcoina, bi lahko rešili ta problem. Gre za elektrarne, ki jih poganja vulkan in predstavlja poceni vir obnovljive energije. Zelo težko pa je trenutno oceniti, ali bodo stroški te energije dovolj nizki, da jim bo to dobičkonosno.""
Za salvadorske družine delavskega razreda, ki so odvisne od mezdnega dela in bodo prejele le drobtinice državnega poslovanja s kriptovaluto, je perspektiva precej drugačna. Zato sindikati poudarjajo, da ""bitcoinizacija"" ni orodje za emancipacijo salvadorskega gospodarstva pred odvisnostjo od tujine, ampak ponuja le nove oblike podrejenosti in zunanje ranljivosti.
Državo so zato pretresle številne demonstracije in tudi aretacije nekaterih kritikov uvedbe bitcoina ter z njim povezane infrastrukture. Bukele je prek njemu naklonjenega ustavnega sodišča uspel izvesti tudi čistko v pravosodju in suspendirati nekatere sodnike. Protestov so se udeležili sindikati, vojni veterani, leva in desna opozicija ter še nekatere organizacije civilne družbe. Proteste so spremljali tudi neredi.  
"
https://www.24ur.com/novice/slovenija/vrhovni-sodnik-branko-maslesa-pokazal-diplomo-in-zanikal-vse-lazi-da-nima-ustrezne-izobrazbe.html,Vrhovni sodnik Branko Masleša pokazal diplomo in pojasnil vse o svoji izobrazbi,"Branko Masleša je svojo kariero začel kot sodnik na koprskem sodišču leta 1980. Sodnik je 42 let, od tega je na Vrhovnem sodišču zaposlen že 22 let, zdaj kot vodja kazenskega oddelka. Trenutno je najstarejši sodnik, ki pa se bo že jeseni upokojil. Šest let je bil tudi predsednik Vrhovnega sodišča. Decembra lani se je na spletnih portalih, ki jih obvladuje vladajoča politika, lansirala zgodba, da vrhovni sodnik in nekdanji predsednik Vrhovnega sodišča Branko Masleša nima ustrezne izobrazbe, diplome in pravosodnega izpita. ","
Sodni svet ga je zdaj pozval, da pojasni dvome glede veljavnosti potrdil o njegovi izobrazbi. ""Žalosti me, da je Sodni svet podlegel podtikanjem v nekaterih medijih, ki skoraj dva meseca neresnično predstavljajo okoliščine, ki zadevajo mojo izobrazbo. Ne morem se znebiti občutka, da so vsi lažni očitki izključno politično motivirani. Zgrožen sem nad stališčem Sodnega sveta, ki mi doslej ni dal priložnosti, da se o vsem tem izjasnim. Nihče me ni nič vprašal,"" je v posebnem pogovoru za našo spletno stran povedal Branko Masleša in nam pokazal vsa potrdila o njegovi izobrazbi, tudi diplomo Pravne fakultete v Sarajevu.
""Razočaran sem, ker me Sodni svet dva meseca ni nič vprašal glede moje izobrazbe, nobenih pojasnil niso zahtevali od mene, niti listin, zdaj pa so zavzeli stališče, da četudi niso pristojni za presojo verodostojnosti in pristnosti listin o moji izobrazbi, me vseeno pozivajo, naj pojasnim nejasnosti in dvome glede veljavnosti potrdil o diplomiranju in pravosodnem izpitu, saj da sicer prihaja do krnitve ugleda sodnika in sodstva v javnosti. Ogorčen sem. Javnosti sem posredoval kopije diplome in potrdila o opravljenem pravosodnem izpitu, pa ni bilo nič drugače, pogrom nad mano se je nadaljeval. In lahko rečem, da so člani Sodnega sveta tisti, ki so sami prispevali h krnitvi mojega sodniškega ugleda in sodstva v celoti,"" pravi vrhovni sodnik Branko Masleša.  
Zakaj se dva meseca ni odzval na obtožbe? 'Bilo mi je izpod časti zaradi vseh teh laži'
Nekdanji predsednik Vrhovnega sodišča, zdaj vodja kazenskega oddelka, pravi, da so se laži glede njegove izobrazbe kar stopnjevale. ""Začelo se je s trditvijo, da me ni bilo med diplomanti na Pravni fakulteti v Sarajevu, kasneje naj bi moja diploma izginila v požaru. Pa dvomi v navedbe sarajevske fakultete, ki je potrdila, da sem tam zaključil študij. Sledila so namigovanja, da na predloženi kopiji diplome ni suhega žiga. Nato da sploh nimam pravosodnega izpita in da so mi v pripravniško dobo priznali tudi čas, ko sem bil na služenju vojaškega roka."" 
""Nadaljevali so z natolcevanji, da je dokumentacija, ki se nanaša na moj pravosodni izpit, prav tako končala v ognjenih zubljih, višek pa so dosegli z navedbami, da moj pravosodni izpit v Sloveniji ne velja. Skratka, težko se boriš proti takim lažem, ki se kar stopnjujejo. Domišljija avtorjev teh člankov nima meja,"" je ogorčen Masleša. 
Diplomirani pravnik številka 3227 
Vrhovni sodnik pravi, da so šle stvari tako daleč, da se je z njegovo izobrazbo ukvarjala celo Sarajevska kantonalna inšpekcija. Ta naj bi ugotovila, da je nesporno, da je pridobil diplomo na tej fakulteti in strokovni naziv diplomirani pravnik v skladu s tedaj veljavnimi predpisi. ""Inšpektor je z vpogledom v original mojega indeksa ugotovil, da so v njem vpisani vsi opravljeni izpiti, skupno 28, in podpisani od tedaj odgovornih profesorjev. Inšpektorju so bile predložene tudi vse originalne prijave o opravljenih izpitih, pa tudi originalni vpisni, prijavni in semestralni listi. Z vpogledom v knjigo diplomiranih študentov Pravne fakultete v Sarajevu, začenši s številko 1901, pa vse tja do 3435, je pristojni inšpektor ugotovil, da sem pod redno številko 3227 vpisan kot diplomirani pravnik in sem prevzel izvirnik diplome,"" pojasnjuje Masleša.   
Glede pravosodnega izpita pa: ""Iz dokazil, ki jih skrbno čuvam, je razvidno, da sem na Okrožnem javnem tožilstvu v Sarajevu opravljal pripravništvo kot pripravnik volonter, zaposlen s polnim delovnim časom, od aprila do avgusta 1975, nato pa kot redno zaposlen pripravnik do julija 1976. Republiški sekretariat za pravosodje in organizacijo uprave mi je maja istega leta odobril pristop k pravosodnemu izpitu. Junija sem opravil pisni nalogi s področja kazenskega in civilnega prava, nato še ustni del pred komisijo za opravljanje pravosodnega izpita. Potrdilo o opravljenem izpitu sem dobil 25. 6. 1976. Tako ne držijo niti trditve, da mi je bilo v pripravništvo priznano za obdobje, ko sem služil vojaški rok, saj sem bil v vojski od konca julija 1976 do prvega julija prihodnje leto."" 
Razočaran nad Sodnim svetom: 'Oni kršijo naš ugled in ugled sodstva' 
Ne skriva, da je izjemno razočaran nad postopanjem Sodnega sveta zaradi afere o njegovi izobrazbi. ""Pričakoval bi in spoštljivo do mene bi bilo, da bi se Sodni svet obrnil name v teh dveh mesecih in me vprašal o moji izobrazbi, dokazilih in vsem, kar je bilo napisano. Niti enega vprašanja nisem dobil, nihče ni terjal mojih pojasnil, na koncu pa zapišejo, da zaradi zaščite in krepitve zaupanja v sodno vejo oblasti od mene pričakujejo, da pojasnim nejasnosti in dvome glede veljavnosti mojih potrdil o diplomiranju in pravosodnem izpitu."" 
""S tem hkrati sporočijo, da Sodni svet ni pristojen preverjati izpolnjevanja formalnih pogojev kandidatov za sodniško mesto, ko gre za postopke, ki so pravnomočno zaključeni. In da niso pristojni za preverjanje verodostojnosti listin, ki smo jih predložili ob kandidaturi na sodniško mesto. Zdelo se mi je dovolj že to, da je Vrhovno sodišče javnosti posredovalo fotokopije diplome in potrdila o opravljenem pravosodnem izpitu. Pa očitno tudi to ni zadostovalo. Nihče ni izrazil želje, da bi prišel pogledat originalne listine. Naj bi jaz osebno vabil ljudi na sodišče, naj pridejo pogledat diplomo? To je izpod vsakega nivoja funkcije, ki jo opravljam.""

Branko Masleša je diplomiral leta 1975 v Sarajevu, se čez pet let zaposlil na koprskem sodišču, leta 1994 je bil izvoljen v trajni mandat. Sodnik je 42 let, 22 let dela na Vrhovnem sodišču. Predsednik je bil šest let.
Kaj je ostalo od afere 'Masleša ne izpolnjuje pogojev za sodnika'? 
""Že 21 let sem deležen različnih laži o mojem življenju, podtikanj in absurdnih očitkov. Če so me kdaj kakšni še zabavali, pa se mi danes zdi, da potem nastane nek mit o tebi, ki se ga zlahka ne znebiš več. Težko se otreseš tudi vsega tega blata, s katerim te obkladajo tvoji nasprotniki ali politični portali. Namreč vedno nekaj tega blata ostane na tebi, ne moreš se ga nikoli povsem oprati. In težko se boriš proti neštetim lažem. Še posebej zato, ker se ne smeš spustiti na nivo nedostojne komunikacije. In težko zmagaš. V javnosti je poplava dezinformacij, ljudje sploh ne ločijo več resničnih, verodostojnih informacij od lažnih novic. Meja je vse bolj zabrisana. Namenoma se plasirajo številne dezinformacije."" 
""Brali smo lahko naslove na politično profiliranih portalih, da v Sarajevu neuspešno iščejo moj pravosodni izpit, pa da sem tempirana bomba za sodstvo, razpravljali o tem, kako bodo posledično izpodbojne vse moje sodbe, ker sem bil nezakonito imenovan. Celo pravniki so napovedovali v člankih, da bo to nezaslišan pravni škandal in podobno. Celo sodnik sploh naj ne bi smel biti. Kot sem že dejal, pravi pogrom nad mano povsem brez osnove, zgrajen na lažeh. Tako tudi nekateri pravniki in celo sodelavci ustvarjajo vtis, da gre za afero neslutenih razsežnosti in podpihujejo lažne novice.""
Napadi na sodno vejo oblasti 
Napadi politike na sodno vejo oblasti se v zadnjih dveh letih kar vrstijo – diskreditacije sodnikov, napadi na sodne odločitve in žalitve posameznikov. Naš sogovornik pravi, da gre za spodkopavanje sodne veje oblasti, saj tega sistema ni mogoče destabilizirati drugače kot z diskreditacijami posameznikov. Sodniki imajo namreč trajni mandat in so prav zaradi tega zavarovani pred posegi politike. Je pa res, da se tudi z diskreditacijami vnaša nemir v sodstvo in to je cilj, pravi Masleša. ""Poanta diskreditacije je ravno v tem, da te razvrednotijo kot človeka in s tem tudi tvoje odločitve, ki jih sprejemaš v službi. Sodstvo pa se po svoji naravi ne more in ne sme spustiti v neprimeren način komunikacije z drugo vejo oblasti, saj mora vseskozi varovati svoj videz nepristranskosti. Sodni svet je tisti, ki bi moral posredovati v takšnih primerih, poskrbeti za dialog in razumno reševanje sporov. Če tega ni, imamo problem."" 
""Kot pravi pravni teoretik in nekdanji predsednik izraelskega Vrhovnega sodišča Arahon Barak, napetosti med politiko in sodstvom vodijo v poslabšanje odnosov, v nebrzdano kritiko sodstva, ki ji sledijo napadi na legitimnost sodnih odločitev, vplivanja na sodniška imenovanja in napredovanja ter na koncu pozivi k pregonu sodnikov zaradi sprejetih sodnih odločitev."" 
Masleša se je izločil iz vseh postopkov zoper predsednika vlade 
Ni skrivnost, da predsednik vlade Janez Janša ni naklonjen nekdanjemu predsedniku Vrhovnega sodišča, saj tega niti najmanj ne skriva. Zgodba ima dolgo brado, sega še v čas izvolitve Branka Masleše za vrhovnega sodnika, višek pa je dosegla v času sojenja v zadevi Patria in protestov, ki so se odvijali pred sodiščem. ""Takrat so me protestniki pozivali, naj odstopim, lepili moje slike po Ljubljani, imeli govore pred sodiščem in vzbujali vtis, kot da so si pokorili sodišče, ko so zavzeli prostor vse do glavnega vhoda. To je bila zelo neprijetna izkušnja, sojenje sodi v dvorane in ne na ulice. In to nezaupanje ljudi do sodstva izhaja tudi iz nekontroliranih napadov, ki si jih privoščijo politiki."" 
Se pa sodnik Masleša izloča iz vseh zadev, ki se nanašajo na predsednika vlade. ""Janez Janša me tudi toži zaradi zadeve Patria. Mene in še tri sodnike ter tožilko. V odškodninski tožbi zahteva 900 tisoč evrov, kot navaja, za škodo, ki naj bi mu jo povzročil ta proces, ki je, kot vemo, na koncu zastaral. Gre za absurdno tožbo, ki sodi v arsenal pregona sodnikov zaradi vsebine sodne odločbe. Obravnave še nismo imeli, pričakujemo pa, da bo razpisana še letos.""
Masleša, vodja kazenskega oddelka, je najstarejši sodnik na Vrhovnem sodišču. Že 22 let se vsak dan v službo vozi iz Kopra.
Sogovornika vprašamo, ali se bo tudi sam odločil za tožbe zaradi objav, da nima ustrezne izobrazbe, diplome in pravosodnega izpita? Pravi, da se bo s to mislijo ukvarjal, ko se bo upokojil, torej jeseni. In da do takrat ne bo vlagal tožb. 
Razprtije tudi na Vrhovnem sodišču 
Ni skrivnost, da so trenja tudi med sodniki na Vrhovnem sodišču. Večkrat smo lahko brali o nesoglasjih med posamezniki. Masleša sicer tega ne želi komentirati, ker ne bi rad zahajal v nove spore in odpiral novih front. Opozarja pa, da vidi hudo težavo v tem, da se v zadnjem času dogaja, da ločena mnenja, ki naj bi šla v skladu s poslovnikom v javnost istočasno z odločbo Vrhovnega sodišča, prehitevajo po desni in so objavljena, še preden je objavljena sodba. ""To se je zdaj zgodilo že v dveh odmevnih primerih, v zadevi Balkanski bojevnik in še prej v prekrškovni zadevi glede nošenja zaščitnih mask. Tako je potem odločba, ki jo je sprejela večina vrhovnih sodnikov, potisnjena v položaj, ko se mora zagovarjati pred stališči, izraženimi v ločenih mnenjih. Tak način je povsem v nasprotju s korektno medsebojno komunikacijo in poslovnikom. V bistvu gre za ravnanje, ki je neetično in z vidika odnosov, ki naj bi veljali med sodniki, nepojmljivo. Sodniško delo mora temeljiti tudi na medsebojnem zaupanju. Zdaj pa se to dogaja in meče slabo luč na delo Vrhovnega sodišča ter še dodatno spodbuja napade na sodne odločitve.""
Odziv društva slovenskih sodnikov
""V Slovenskem sodniškem društvu nismo mogli ugotoviti, na podlagi česa so se sumi glede diplome oz. pravosodnega izpita vrhovnega sodnika Branka Masleše sploh pojavili, zato smo to ocenili kot golo pobalinsko provokacijo, katere namen je diskreditacija ne le konkretnega sodnika, pač pa sodstva nasploh. Sodni svet je po zakonu edini pristojni organ, ki ob imenovanju sodnika na določeno sodniško mesto preveri, ali kandidat za to mesto izpolnjuje med drugim tudi vse formalne pogoje. Diploma pravne fakultete in pravosodni izpit sta seveda temeljna zakonska predpogoja za katerokoli sodniško funkcijo. V Slovenskem sodniškem društvu upamo, da se poskusi erozije zaupanja v institucije pravne države vendarle ne bodo nadaljevali,"" je v odzivu zapisala dr. Vesna Bergant Rakočević, predsednica Slovenskega sodniškega društva.
"
https://www.24ur.com/novice/slovenija/v-stranki-zdej-bodo-volili-predsednika-edini-kandidat-je-robert-golob.html,Robert Golob postal predsednik stranke Gibanje Svoboda,Nekdanji predsednik uprave Gen-I-ja Robert Golob je postal predsednik Gibanja Svoboda. Na kongresu stranke so poleg novega vodstva spremenili še statut stranke. Poleg Goloba je zdaj znana še njegova ožja ekipa. ,"Golob, ki je v javnosti prvič nastopil kot predsednik stranke Gibanje Svoboda, je dejal, da so za ime namenoma izbrali izraz ""gibanje"", saj želijo s tem pokazati, da niso ""navadna ali klasična stranka"". Predstavil je tudi ožjo ekipo. Člani so namreč izvolili tudi novo podpredsednico, to vlogo je prevzela Urška Klakočar Zupančič. Za generalnega sekretarja so imenovali Mateja Arčona, za predsednico sveta stranke pa so predlagali Mirto Koželj, o njenem imenovanju bodo člani sveta stranke odločali na četrtkovi dopoldanski seji sveta stranke.
""To je ogrodje ekipe. Z današnjim dnem smo vzpostavili platformo, h kateri vabimo vse, da se nam pridružijo,"" je dejal Golob in dodal, da verjame, da bo ekipa v naslednjih tednih še zrasla, saj se jim vsak dan pridružujejo novi ljudje. Napovedal je, da bodo imeli marca volilno konvencijo in kongres, s tem pa tudi listo kandidatov za volitve. 
""Programska izhodišča ostajajo podobna, a močnejša,"" je bil udaren. Predvsem je izpostavil podnebno agendo, saj da mu je neizmerno pri srcu. ""Verjamem, da je podnebna agenda najbolj ključna za bodočnost Slovenije in predvsem naših otrok. Zato ostaja na prvem mestu,"" je zatrdil. 
""Zagotovo pa ne moremo ubežati tudi temu, da se zelo resno spoprimemo z zdravstveno krizo s covidom in zdravstvom nasploh ter da naslovimo vse izzive medgeneracijskega dialoga. Tako mlade kot starejše,"" je dejal in pojasnil, da je kongres tako potrdil ta tri glavna programska izhodišča. ""In okoli teh treh nameravamo vzdrževati svoje podpornike in simpatizerje,"" je povedal. 
""Ponosno lahko povem, da se bomo poleg podnebne agende zavzemali za spoštovanje, svobodo, demokracijo in ponovno vzpostavitev vladavine prava,"" je dejala podpredsednica Klakočar Zupančičeva in dodala, da se bodo zavzemali za vključujočo družbo z jasno začrtanimi mejami glede tega, kaj je dovoljeno in kaj ne. 
Kongres, ki se je začel s približno polurno zamudo, je potekal za zaprtimi vrati, fizično se ga je udeležilo le približno deset ljudi, saj sicer poteka digitalno. Kongres je bolj formalne narave, saj bodo kmalu organizirali še enega, na katerem bodo natančneje opredelili program stranke in kandidatno listo.
V preteklih tednih se je Golob sestal tudi s predsedniki strank KUL, ki so ga v ponedeljek povabili, naj se jim prihodnji teden pridruži na rednem tedenskem sestanku. Na morebitno povezovanje z Golobom pa računata tudi LIDE pod vodstvom Igorja Zorčiča in DeSUS, ki se sicer že dogovarjata o skupni kandidatni listi za volitve v DZ.
Janša o Golobu: Po mojem mnenju gre bolj za Jankovićev popravni izpit
Golobov vstop v politiko je ob robu obiska vlade v Posavju komentiral tudi premier in predsednik največje vladne stranke SDS Janez Janša. Med drugim je ocenil, da gre ""bolj za popravni izpit Zorana Jankovića"". Sicer pa ""bodo vse povedali volivci"", je pristavil.
""S komer koli, ki bo dobil zaupanje volivcev in bo parlamentarna stranka v naslednjem sklicu državnega zbora, bomo pripravljeni sodelovati za skupno dobro,"" so premierjeve besede o vstopu novih strank v volilno tekmo povzeli v sporočilu kabineta predsednika vlade.
""Kar zadeva konkretnega kandidata, pa gre po mojem mnenju bolj za popravni izpit Zorana Jankovića. Ali – če uporabim besede, ki jih je izrekel gospod Golob – po tem, ko jim ni uspelo s kraljico, poskušajo s skakačem in očitno jim zmanjkuje figur na šahovnici,"" je orisal premier. Dodal pa je še: ""Kot kaže, pa je tisti, ki upravlja šahovnico, dal navodilo.""
"
https://www.24ur.com/novice/tujina/eseji-zunanji-sovrazniki-zapletena-zgodovina-kako-smo-koncali-na-pragu-vojne.html,"Esej, zunanji sovražniki, zapletena zgodovina: kako smo končali na pragu vojne?","Čeprav za zdaj še vsi vpleteni načeloma prisegajo na iskanje diplomatskih rešitev, napetostim na rusko-ukrajinski meji ni videti konca. Ruski predsednik Vladimir Putin pravi, da bo našel lastno ""vojaško tehnično"" rešitev, če Nato ne bo ustavil svoje ""agresije"", Zahod pa ga obtožuje, da išče konflikte, kjer jih ni, in napoveduje ""boleče sankcije"". Med obema velikima silama pa je Ukrajina. Država, utrujena od političnih preigravanj, ki jo ob tem hromijo še domača korupcija, šibko gospodarstvo in iskanje (nove) identitete med Vzhodom in Zahodom.","
Medtem ko Putin zahteva obsežna varnostna jamstva, ki vključujejo Natovo izključitev vsakršne prihodnje širitve v Ukrajini ali drugih državah ob ruskih mejah, voditelji Nata pravijo, da Moskva ne more narekovati potez zavezništva ali spodkopati njegove politike odprtih vrat glede članstva.
Zanimivo je, da analitiki pravzaprav nimajo enotnega odgovora na vprašanje, zakaj Putin vojsko ob meji kopiči prav zdaj. Namere Ukrajine, da se pridruži Natu, niso nove, nova ni niti aktivnost zavezništva, prav tako niso nove Putinove težnje, da bi povečal meje države. Še najbolj nova je po mnenju nekaterih analitikov naraščajoča kriza, ki preti Rusiji in zaradi katere naj bi Putin pospešeno krepil ""zunanjega sovražnika"" – ta bo namesto njega kriv za zategovanje pasu, ki naj bi grozilo Rusom. 
Poleg tega naj bi Putin po polomiji v Afganistanu menil, da ni nevarnosti, da bi se ZDA zapletle v morebiten vojaški obračun. Vsaj nekoliko pa naj bi k vsemu skupaj pripomogla tudi menjava oblasti v ZDA. Medtem ko sta Putin in Donald Trump krmarila razmeroma mirno, naj bi bil Joe Biden veliko manj po volji ruskega vladarja. Vloge ZDA v konfliktu pa nikakor ne gre zanemariti, pa čeprav je Evropa tista, ki bi nedvomno bolj čutila posledice stopnjevanja napetosti. 
Kako smo torej v nekaj mesecih končali blizu vojaškega spopada? 
17. marca lani se je  Biden v televizijskem intervjuju strinjal, da je Putin ""morilec"", kar je tako ogorčilo Rusijo, da je  začasno odpoklicala svojega veleposlanika Anatolija Antonova. V naslednjih mesecih je nato Putin, ki se je doma soočal z opozicijskimi protesti in kritikami, vztrajno krepil protiameriška in protiukrajinska stališča ter razpihoval čustva z opozorili, da Rusiji grozijo zunanji sovražniki.
30. marca je nato Rusija začela množično krepitev svoje vojaške prisotnosti blizu meje z Ukrajino, zaradi česar je takratni ukrajinski vojaški poveljnik Ruslan Komčak opozoril, da ruska akcija ogroža Ukrajino. 
Aprila je Rusija umaknila nekaj sil, vendar je večino svoje opreme pustila na mestu, poudarja Washington Post. Do oktobra pa je obnovila svojo vojaško prisotnost blizu Ukrajine.
Da bi okrepila sporočilo o vojaški moči, je Rusija 6. aprila izstrelila raketo Kalibr v Japonskem morju. Prav tako je vse leto izvajala preizkuse rakete Cirkon. Putin se je tudi pohvalil, da so ruske hiperzvočne rakete vodilne v svetu. 
15. aprila so nato reagirale ZDA. Biden je napovedal izgon desetih ruskih diplomatov ter uvedel sankcije proti 32 posameznikom in podjetjem, ki so bili obtoženi vmešavanja v ameriške predsedniške volitve in širjenja dezinformacij. Vse skupaj je bilo dodatek sankcijam zaradi skoraj smrtne zastrupitve ruskega opozicijskega voditelja Alekseja Navalnega avgusta 2020. Rusija se je odzvala z izgonom ameriškega diplomatskega osebja, ameriški veleposlanik John Sullivan pa je začasno zapustil Rusijo, dodaja Washington Post.
16. junija je nato sledil vrh v Ženevi, ko sta Biden in Putin govorila le o nadaljevanju pogovorov o nadzoru orožja in kibernetski varnosti. Kremelj je srečanje označil za ""precej pozitivno"". 
Toda 23. junija je britanska vojaška ladja HMS Defender priplula blizu Krima, ki ga je Rusija leta 2014 priključila Ukrajini, kar so v Moskvi razumeli kot znak, da Nato voda ne priznava za ruske. Rusija je dejala, da je izstrelila opozorilne strele, Putin pa je pozneje dejal, da bi lahko ladjo potopil, če bi hotel.
30. junija, na predvečer Natove pomorske vaje Sea Breeze z Ukrajino v Črnem morju, je Putin dejal, da zahodna vojaška podpora Ukrajini ustvarja ""pomembne varnostne težave"" za Rusijo.
Naslednji zanimiv datum je 12. julij, ko je Putin v dolgem eseju ""O zgodovinski enotnosti Rusov in Ukrajincev"" pravzaprav pripravil teren za morebitno ponovno agresijo proti Ukrajini. Zatrdil je, da sta Rusija in Ukrajina ""eno ljudstvo – ena celota"", pa tudi, da  je ukrajinska suverenost ""mogoča le v partnerstvu z Rusijo"". 
Nekaj dodatnega olja na ogenj pa je po mnenju analitikov prililo dogajanje, ki z Ukrajino pravzaprav ni imelo neposredne povezave. 31. avgusta je Afganistan po hitrem ameriškem umiku v kratkem času zdrsnil v popoln kaos. Kremelj je vse skupaj razumel kot znak ameriškega zatona, pa tudi kot dokaz, da je malo verjetno, da bi Washington svoje sile znova poslal v oddaljene kraje.
10. septembra je nato Rusija izvedla svoje obsežne vojaške vaje Zahod 2021, s katerimi je po letih modernizacije pokazala svojo novo bojno silo. Rusija se je v tem času tudi pritoževala zaradi Natovih letov in pomorskih patrulj na njeni zahodni meji.
6. oktobra je nato Nato napovedal izgon osmih diplomatov iz ruske misije Nata zaradi domnevnega vohunjenja, Rusija pa je hitro prekinila svojo misijo Nata in zaprla Natovo pisarno v Moskvi. 
Konec oktobra je Ukrajina prvič uporabila turško brezpilotno letalo Bayraktar v svoji vojni proti separatistom, ki jih podpira Rusija na vzhodu države. Do konca meseca je Rusija obnovila svojo vojaško krepitev blizu Ukrajine, kar je sprožilo nove strahove pred množično invazijo.
Sredi novembra je nato Putin obtožil Zahod, da ignorira ""opozorila o rdečih črtah"", pri čemer se je skliceval na težnje Ukrajine po vstopu v Nato. Dejal je, da ruska ""trda politika"" deluje. 
Konec novembra pa se je pritožil nad Natovim protiraketnim obrambnim sistemom v Romuniji in načrtom zavezništva za podobno mrežo na Poljskem. Putin je opozoril, da ne bo Moskva nikoli sprejela raketnih sistemov v Ukrajini.
7. decembra je ameriški predsednik Biden Putina na videosestanku opozoril na stroge gospodarske sankcije, če bi Rusija napadla Ukrajino. Putin pa je med drugim zahteval, da se Nato odpove širitvi na vzhod. 
23. decembra je sledila tradicionalna novinarska konferenca ruskega predsednika, na kateri je okrepil borbeno retoriko. Dejal je, da je Zahod prinesel rakete ""na naš prag"" in da mora Moskva varnostna jamstva dobiti ""takoj in zdaj"".
30. decembra sta nato Biden in Putin opravila še drugi klic v mesecu dni. Biden je ponovil svoje opozorilo pred zahodnimi sankcijami brez primere, če bo Rusija napadla Ukrajino. Putin pa je opozoril, da bi takšno dejanje Zahoda povzročilo popoln razpad odnosov. 
7. januarja letos je generalni sekretar Nata Jens Stoltenberg v Bruslju dejal, da je nevarnost konflikta v luči ruske grožnje Ukrajini ""realna"". Izrazil je obžalovanje, da Rusija ni ukrepala za zmanjšanje napetosti in še naprej kopiči vojaške sile ob meji z Ukrajino. Poudaril je, da je Nato pripravljen na dialog z Moskvo, a hkrati tudi na morebiten neuspeh pogovorov. Da bo o evropski varnostni arhitekturi odločala Evropa, pa sta zatrdila predsednica Evropske komisije Ursula von der Leyen in francoski predsednik Emmanuel Macron v odzivu na dejstvo, da je EU izločena iz pogovorov Rusije in ZDA o tem vprašanju. Macron je tudi dejal, da dialog ne pomeni popuščanja.
10. januarja so nato visoki predstavniki ZDA in Rusije v Ženevi začeli pogovore za zmanjšanje napetosti. Preboja ni bilo, obe strani sta vztrajali pri svojem. 
14. januarja so ukrajinske oblasti odgovornost za obsežen kibernetski napad, ki se je zgodil v državi, pripisale Rusiji. Zveza Nato pa je napovedala, da namerava poglobiti kibernetsko sodelovanje z Ukrajino.
18. januarja je Velika Britanija zaradi strahu pred rusko invazijo in nadaljnjim stopnjevanjem napetosti v Ukrajini v to državo začela pošiljati lahko protitankovsko orožje. Britanski obrambni minister Ben Wallace je dejal, da to počnejo zato, da bi ""izboljšali obrambne zmogljivosti"". Ruski zunanji minister Sergej Lavrov je medtem dejal, da Rusija pred nadaljevanjem pogovorov o ukrajinski krizi čaka na odgovor glede svojih zahtev po varnostnih jamstvih, ki jih je predložila ZDA in Natu.
20. januarja je Rusija napovedala, da bo do konca februarja izvedla pomorske vaje v Atlantiku, na Arktiki, v Pacifiku in Sredozemlju. Napoved vojaških vaj je prišla po sporočilu Moskve, da je s podmornice v Japonskem morju uspešno testirala izstrelitev manevrirane rakete Kalibr, usmerjene proti kopnemu. ZDA in Nemčija pa so Rusijo pozvale k sprejetju ukrepov za deeskalacijo in poudarile, da bi vsaka nadaljnja ruska agresija imela ""hude posledice"".
22. januarja je ameriško tovorno letalo z 90 tonami vojaške opreme pristalo na letališču v ukrajinski prestolnici Kijev. 
24. januarja so nato zveznice Nata zvišale stopnjo pripravljenosti svojih sil ter napotile dodatne ladje in bojna letala v vzhodno Evropo. Ameriški State Department je medtem v  naročil vsem družinskim članom diplomatov in drugih zaposlenih na veleposlaništvu ZDA v Kijevu, naj zapustijo državo. Še pred tem je Velika Britanija obtožila Rusijo, da namerava v Ukrajini na čelo države postaviti proruskega predsednika. London tudi trdi, da so ruski obveščevalci že navezali stik s številnimi ukrajinskimi politiki. Moskva je trditve zavrnila kot dezinformacije.
 
Putin kot nasilen mož ali kaj piše v zloglasnem eseju 
Eden zanimivejših in zgovornejših momentov krize je tudi vsebina Putinovega eseja.
""Ko Vladimir Putin piše o Ukrajini, zveni kot nasilen mož."" S temi besedami so 5000-besedni esej, ki ga je ruski predsednik objavil julija, opisali pri Financial Timesu. 
Poln je namreč izjav o neskončni ljubezni do Ukrajincev – v kombinaciji z grožnjami z nasiljem, če ljubezen ne bo vzajemna. Ukrajinci so prikazani kot krvni bratje Rusov, pa tudi kot neonacisti.
Volodimir Zelenski, predsednik Ukrajine, se je pošalil, da mora imeti Putin veliko časa, da je lahko napisal tako dolg članek. 
Toda o vsebini se ne gre šaliti, medtem ko je v bližini ukrajinske meje razporejenih skoraj 130.000 ruskih vojakov, pa tudi tanki in topništvo. 
V eseju poudarja Putin zgodovinske, jezikovne, narodnostne in verske vezi, ki povezujejo Rusijo in Ukrajino. Poudarja, da so te vezi obstajale dolgo pred Sovjetsko zvezo. Putin, ki ga pogosto obtožujejo sovjetske nostalgije, obsoja sovjetske voditelje, ki da so podstavili ""najnevarnejšo časovno bombo"" pod vezi med Rusijo in Ukrajino – tako, da so kateremu od delov podelili pravico do odcepitve. ""Rusija je bila res oropana,"" meni predsednik.
Ob izlivu ljubezni pa vztraja, da je Ukrajina propadla država, ki jo zavajajo spletkarski tujci. Zahod, namiguje, igra ""nevarno geopolitično igro"" in namerava Ukrajino uporabiti kot ""odskočno desko proti Rusiji"". Gre za argument, s katerim namiguje, da bi bila invazija na Ukrajino obrambne narave in da se ji je mogoče izogniti, če Nato popusti. 
Toda cena popuščanja bi bila pravzaprav visoka in ne bi bila vezana le na Ukrajino. 
Porošenko: Svet bi se moral združiti proti Putinu
Nekdanji ukrajinski predsednik Petro Porošenko medtem meni, da bi se moral ""svet združiti proti Putinu"".  
Porošenko je za CNN pred kratkim tudi poudaril, da bi morali Ukrajini dovoliti, da se pridruži Natu. 
Milijarder je sicer Ukrajino vodil med letoma 2014 in 2019, oblast je prevzel kmalu po tem, ko je Rusija napadla in nato priključila Krim. Na predsedniških volitvah leta 2019 ga je nato premagal aktualni predsednik Zelenski. ""Zares nujno je, da obstajata mednarodna solidarnost in enotnost proti Vladimirju Putinu,"" je prepričan Porošenko, ki zahodne voditelje svari, da ruskemu voditelju ne bi smeli zaupati.
Pozval je tudi k zaostritvi mednarodnih sankcij proti Rusiji: ""Rusijo moramo narediti šibkejšo, to pa lahko storimo s sankcijami. Ukrajino bi morali narediti močnejšo.""
Porošenko sicer meni, da ruski voditelj še sam ne ve, ali se bo ruska invazija zares zgodila, označil pa jo je za ""noro odločitev"" in dejal, da bi morala mednarodna skupnost ""znatno povečati ceno, ki bi jo moral plačati Putin, če bi ruske sile prečkale ukrajinsko mejo"".
A za sankcije bo potreben enoten dogovor. Nekateri menijo, da je vprašljiv, saj interesov ne bo manjkalo. Čeprav je aktualna situacija zaradi veliko akterjev in interesov zapletena, pa je v svojem bistvu preprosta – rožljanje z orožjem na meji samostojne države je nesprejemljivo. In države, ki v luči lastnih interesov razmišljajo o podpiranju Moskve, bi morale najprej razmisliti o dolgoročnih posledicah za druga ""potencialna žarišča"", če bo rusko vedenje postalo sprejemljivo.
Putinovi cilji
Ob dejstvu, da gre pri Ukrajini za suvereno državo, ki ima pravico sprejemati lastne odločitve in ji ni treba plesati v ritmu, ki ga narekuje Putin, pa popuščanje ni mogoče niti zato, ker nič ne kaže, da se bo Putin ustavil pred ukrajinsko mejo. 
Logika Putinovega ljubezensko-sovražnega pisma je, da je neodvisnost Ukrajine sama po sebi zgodovinska anomalija, ki jo je treba popraviti. S priključitvijo Krima je bil storjen le prvi korak. 
Ob ""popravljanju anomalij"" in oživljanju nekdanje ""ruske veličine"" pa naj bi Putina vodil še gnev zaradi izgube vpliva nad Ukrajinci. Ukrajinski sistem je v mnogih pogledih skorumpiran in nefunkcionalen. Toda država ima redne volitve, ki niso zrežirane, in živahno civilno družbo, ki ne želi obujati ruskih vzorcev.
"
https://www.24ur.com/novice/slovenija/pahor-slovenija-dosledno-zagovarja-nacelo-ene-kitajske.html,Pahor: 'Slovenija dosledno zagovarja načelo ene Kitajske',"Predsednik republike Borut Pahor in premier Janez Janša sta na Brdu pri Kranju gostila približno 85 diplomatov. Janša je med drugim izpostavil, da celovita in svobodna Evropa kliče po novem začetku. Pahor se ni izognil odnosom s Kitajsko in Rusijo, pri čemer je poudarjal, da morata vselej prevladati mir in dialog. Kako pa stopnjevanje napetosti v rusko-ukrajinskem konfliktu spremljajo tuji diplomati? In zakaj med zbranimi ni bilo kitajskega veleposlanika? Je na to vplivala tudi izjava premierja o Tajvanu? ","
Predsednik vlade je navrgel več pogledov na prihodnost Evropske unije. ""Celovita in svobodna Evropa kliče po novem začetku, pa tudi, da si bomo s koncem delitve Evrope prizadevali za novo kakovost naših varnostnih odnosov, pri tem pa v celoti spoštovali svobodo izbire drug drugega,"" pravi Janez Janša, predsednik vlade. Predsednik države ni izpustil priložnosti, da po nedavnih Janševih izjavah o izmenjavi predstavništev s Tajvanom opomni na naslednje. ""Slovenija že vse od vzpostavitve diplomatskih odnosov s Kitajsko dosledno zagovarja načelo ene Kitajske, kar je tudi politika Evropske unije,"" je povedal predsednik države Borut Pahor.
Med več manjkajočimi diplomati je bil tudi kitajski. In če obstaja strah pred ohlajanjem slovensko-kitajskih odnosov, je daleč od ohlajene rusko-ukrajinska fronta. ""V tem trenutku posebej poudarjam nujnost konstruktivnega in vsebinskega dialoga med zahodom in rusko federacijo, pri čemer skupaj s političnimi in vojaškimi zavezniki utemeljeno pričakujemo vzdržanje vseh oblik groženj z uporabo sile,"" je še dodal Pahor. Na ukrajinski strani pa jasno: ne smemo ostati sami.
""Vsa Evropska unija in vse države bi morale dati močan signal ruski strani, da ne smejo kršiti obstoječega pravila, ker bi bile posledice res močne. Ne gre za Ukrajino, ampak za Evropo, za evropske vrednote, za spoštovanje mednarodnega prava in pravne države,"" pove Mikhailo F. Brodovič, ukrajinski veleposlanik.  Timur Ejvazov, ruski veleposlanik, pa je povedal: ""Nimamo namena iti v nobeno vojno. Smo zelo prijazna in mirna država. V bistvu so naše pozicije že bile podrobno razložene. Odgovore na naše predloge pričakujemo v tem tednu.""In medtem ko slovenski zunanji minister dogajanja danes ni posebej komentiral, Evropska unija ne bo ravnala kot ZDA in iz Ukrajine evakuirala družine diplomatov. Predsednik ZDA Joe Biden je sicer po ponedeljkovih kriznih pogovorih z evropskimi voditelji razglasil popolno enotnost med zavezniki, Pentagon pa je napovedal pripravljenost tudi Natovih odzivnih sil s 40 tisoč vojaki, da ukrepajo proti Rusiji, če bo to potrebno.
"
https://www.24ur.com/sport/ostalo/preobrat-na-op-avstralije-organizatorji-umaknili-prepoved-nosenja-majic-v-podporo-peng-suaj.html,Preobrat na OP Avstralije: organizatorji umaknili prepoved nošenja majic v podporo Peng Šuaj,"Potem ko so minuli petek organizatorji gledalcem prepovedali nošenje majic v podporo kitajski teniški igralki Peng Šuaj, ki se je po razkritju domnevnih spolnih zlorab znašla v nemilosti kitajskih oblasti, so po pritisku svetovne javnosti že po nekaj dnevih umaknili prepoved. ","

Spomnimo: minuli petek so organizatorji OP Avstralija (prvič) prepovedali vstop na prizorišča v Melbournu gledalcem, ki s seboj prinašajo transparente in majice v podporo Kitajki. Večinoma je šlo za majice z napisi: 'Kje je Peng Šuaj?'. Kitajka se za tuje medije potem, ko je razkrila zlorabe, še ni uspela razgovoriti, predsednik WTA pa je ob tem že odpovedal sodelovanje z vsemi kitajskimi turnirji, a to statusa Kitajke ni spremenilo. Slednja je sicer spregovorila za nekaj kitajskih medijev, pojavila se je tudi na nekaj dogodkih v javnosti, a svetovna javnost v večini ne verjame, da gre za pristne in neprisiljene prizore. 
Zanimivo je, da je umaknitev prepovedi nošenja majic in transparentov na stadionih OP Avstralije prišla v manj kot 24 urah po tem, ko so organizatorji, torej avstralska teniška zveza, javno branili svojo prvotno odločitev, in sicer na način, da politika prodaje vstopnic prepoveduje politične ali komercialne napise.
Izvršni direktor Avstralske teniške zveze Craig Tiley je za The Sydney Morning Herald zdaj dejal: ""Če kdo želi nositi majico v podporo Peng Šuaj, je to v redu."" 
"
https://www.24ur.com/sport/zimski_sporti/pokljuka-ima-dober-polozaj-med-prireditelji-svetovnega-pokala.html,Pokljuka ima dober položaj med prireditelji svetovnega pokala,"Pokljuko so v preteklih dveh tednih napolnili mladi biatlonci na pokalu IBU in odprtem evropskem prvenstvu za mlajše člane. Tekmovanja si je ogledal tudi generalni sekretar Mednarodne biatlonske zveze Šved Niklas Carlsson, ki je dal slovenskim prirediteljem in Pokljuki zelo pozitivno oceno.","""Vesel sem, da sem se po lanski izredni izkušnji na svetovnem prvenstvu vrnil sem. Tudi tokrat je bila organizacija tukaj zelo dobra. Organizacijski komite tukaj opravlja odlično delo, kar Pokljuko uvršča visoko med organizatorji,"" je ob vrnitvi na Rudno polje slovenske prireditelje pohvalil Niklas Carlsson.
Ta ne skriva, da je položaj za prireditelje biatlonskih tekem težak. Povpraševanje za svetovni pokal je zelo veliko. Vsaj zaenkrat v standardni koledar sodijo uvod v Östersundu, ponovoletna turneja v Oberhofu, Ruhpoldingu in Anterselvi ter bolj ali manj tudi tekmi v Hochfilznu in Oslu.
Med ostalimi močnimi prireditelji po infrastrukturi, predvsem pa po obisku gledalcev izstopata Nove Mesto na Češkem in z zadnjo izvedbo tudi francoski Annecy. Velik interes je v Kontiolahtiju, izjemoma je na sporedu severnoameriška turneja, zaradi kazni so trenutno izključeni ruski prireditelji, ki so prav tako pripravljeni na vrnitev, vse bolj aktivni so tudi v švicarskem Lenzerheideju ...
""Za nas je seveda dobro, da imamo toliko organizatorjev. Borba je ostra in prostora ni za vse. Tudi Pokljuka bo imela pokal, a ne vsako leto,"" v zvezi s tem dodaja Carlsson. Tudi on poudarja, kako pomembno je, da prizorišča priredijo tudi manjše tekme, kjer je finančni izkupiček tako rekoč ničen. Tudi zato je Pokljuka letos prevzela odpadlo tekmo iz Avstrije in ji dodala odprto evropsko prvenstvo.
Pomembno je tudi število gledalcev
Edina vidna težava Pokljuke je število gledalcev. Na Pokljuki so slovenski prireditelji omejeni s naravnimi danostmi in niti ne morejo zagotoviti prostora za 25 ali 30 tisoč obiskovalcev, kolikor jih na dan gostijo največji v svetovnem pokalu. Prav tako skrb zbujajoči so slovenski dosežki zadnjih let, saj je obisk vselej odvisen od tekmovalnega uspeha. V prid pa jim gredo dobra organizacija in predvsem razmere, ki so priljubljene pri večini tekmovalcev. ""Gledalci so seveda eden od dejavnikov. Za to ni treba preveč skrbeti, je pa seveda nekaj, na kar prav tako gledamo,"" še pravi Šved.
Ta dodaja, da je kljub pandemiji covida-19 biatlon tudi po dveh okrnjenih sezonah v dobri kondiciji. ""Imamo odlične številke televizijske gledanosti. Očitno imamo dober program, ki je vabi gledalce, pa tudi znotraj naših članic se biatlon vse bolj razvija, vse več je konkurenčnih tekmovalcev in to so izhodišča, na katerih moramo zastaviti delo.""
Želijo organizirati tekme mešanih parov
Kot pravi, tudi za naslednja leta ni bojazni. Čez 14 dni se kot osrednji dogodek začenjajo olimpijske igre, nato bosta svetovni prvenstvi gostila Oberhof in Nove Mesto, leta 2025 švicarski Lenzerheide, čez štiri leta sledijo olimpijske igre v Milanu oz. Cortini d'Ampezzo. Tam naj bi bila del programa iger, če bo šlo po željah IBU, tudi atraktivna tekma mešanih parov.
""Trudimo se ostati inovativni in uvajati spremembe. Najbolj pomembno pri tem je, da v to zgodbo vključujemo tudi športnike, televizije, medijske partnerje in gledalce. Vse to moramo upoštevati,"" pa je o novi olimpijski disciplini in tudi drugih novostih programa razložil generalni sekretar.
Uspeh in priljubljenost biatlona pa nista sama po sebi umevna. IBU stalno spremlja svoje partnerje in v zadnjih dveh sezonah je zveza v času pandemije močno podprla tako posamične nacionalne zveze kot tudi prireditelje. ""Vse ostalo smo nekako rešili, žal nam je le za gledalce, ki niso mogli v živo spremljati tekem,"" še pravi Carlsson.
In prav široka pomoč svojim članicam in partnerjem je po mnenju Carlssona razlog za širok nivo biatlona, kjer se med najboljšo deseterico lahko uvrščajo tekmovalci iz kar 20 držav, česar v drugih športih na snegu skorajda ni. Prav tukaj se kaže dobra politika IBU, ki šport podpre tudi v tistih državah, kjer še ni prave tradicije in nacionalne zveze zato težko pridejo do sponzorjev.
"
https://www.24ur.com/novice/gospodarstvo/bitcoin-na-najnizji-vrednosti-v-zadnjega-pol-leta.html,Bitcoin z najnižjo vrednostjo v zadnjega pol leta,"Po kratki stabilizaciji so vrednosti kriptovalut znova padle. Vrednost bitcoina je dosegla najnižjo raven v zadnjega pol leta, padci vrednosti pa sovpadajo s precej temačnim razpoloženjem na finančnih trgih. ","Vrednost bitcoina je po kratki stabilizaciji danes znova upadla in dosegla najnižjo raven v zadnjega pol leta. Po poročanju nemške tiskovne agencije dpa se je njegova vrednost zgodaj popoldne gibala pri okoli 32.970 dolarjev (približno 29.113 evrov). Okoli 19.30 se je njegova vrednost na borzi Bitstamp sicer okrepila na okoli 35.890 dolarjev (okoli 31.704 evrov).
Še v četrtek je bil bitcoin, sicer najstarejša in najbolj poznana kriptovaluta, vreden približno 10.000 dolarjev več. Tudi druge kriptovalute, kot je ether, številka dve na trgih, so danes po kratki stabilizaciji vrednosti znova nekaj izgubile.
Trenutno obstaja okoli 17.000 digitalnih valut, ki so na začetku tega tedna skupaj vredne dobrih 1500 milijard dolarjev. Pred zadnjimi padci so bile vredne več kot 2000 milijard dolarjev, piše dpa.
Padci vrednosti kriptovalut po mnenju strokovnjakov sovpadajo s precej temačnim razpoloženjem na finančnih trgih. Eden izmed razlogov za to so vse večje geopolitične napetosti, predvsem strah pred izbruhom oboroženega konflikta v Ukrajini. Poleg tega naj bi se v ZDA v boju proti inflaciji prej, kot je bilo pričakovano, zaostrila denarna politika.
Naraščajoče obresti pa so predvsem za tvegane investicije, kot so investicije v kriptovalute, zelo slaba novica, saj povečajo privlačnost investicij, ki dajejo občutek varne in rentabilne naložbe, kot so državne obveznice, mnenja analitikov povzema dpa.
Trg s kriptovalutami je prizadelo tudi kritično stališče ruske centralne banke, ki je prejšnji teden predlagala prepoved uporabe kriptovalut. Rusija sicer velja za eno izmed središč rudarjenja kriptovalut, ki poteka z zapletenimi izračuni v računalniških sistemih.
Vrednost bitcoina je pod mejo 40.000 dolarjev prvič po lanskem septembru padla 10. januarja. Takrat se je njegova vrednost na borzi Bitstamp gibala pri okoli 39.559 dolarjev, kar je bilo približno 40 odstotkov pod rekordno vrednostjo okoli 69.000 dolarjev, ki jo je bitcoin dosegel 10. novembra.
"
https://www.24ur.com/novice/slovenija/kangler-zavrnil-ocitke-predsednika-preiskovalne-komisije-o-politicnem-vmesavanju-v-delo-policije.html,"Medved: Ni stvar državnega sekretarja, da odreja delo preiskovalne komisije","Državni sekretar na notranjem ministrstvu Franc Kangler je zavrnil očitke predsednika preiskovalne komisije Rudija Medveda (LMŠ), ki preučuje sume političnega vmešavanja v delo Policije glede vpliva politike na kadrovanje. Medved pa poudarja, da ni stvar državnega sekretarja, da odreja delo preiskovalni komisiji.","Po Kanglerjevih navedbah je Medved v izjavi po petkovi seji preiskovalne komisije izrekel veliko neresnic. Poudaril je, da je neresnično, da naj bi potrdil navedbe o izrazitem političnem vpletanju v kadrovanje na Policiji. ""Gre za očitno laž, z ničemer, z eno izjavo tega nisem potrdil,"" je v današnji izjavi za medije poudaril Kangler.
Ocenjuje, da je na zaslišanju pred preiskovalno komisijo dokazal, da v Policiji velja in še vedno obstaja karierni sistem. ""Ta karierni sistem je prisoten v vseh porah Policije na lokalni in regionalni ravni, pa tudi na Generalni policijski upravi,"" je dejal.
Policija, kot pravi Kangler, svoje delo opravlja profesionalno, strokovno, zakonito, hitro in učinkovito.
Komentiral je tudi vmesno poročilo komisije, ki je po njegovi oceni enostransko, neobjektivno, brez enega dokaza, kjer trdijo, da naj bi bil vpliv politike na kadrovanje v policiji prevelik. Medvedu tudi očita, da se ne želi soočiti s poročilom o nadzoru nad Nacionalnim preiskovalnim uradom iz leta 2016 in leta 2021.
Medved: Ni stvar državnega sekretarja, da odreja delo preiskovalne komisije
Na Kanglerjeve navedbe se je danes že odzval Medved. Kot je dejal v izjavi za medije, ni stvar državnega sekretarja, da odreja delo preiskovalne komisije. Prav tako ne more vedeti, katere dokumente bo komisija še pogledala. 
Po njegovi oceni so bili omenjeni nadzori izrazito politično motivirani, ob tem pa se sprašuje, zakaj bi jim zdaj državni sekretar s pozicije moči politike vsiljeval nekaj, za kar vemo, da je bilo narejeno s politično motivacijo in da so ti dokumenti, lahko domnevamo, pristranski.
Medved je izpostavil, da so bila v vsem tem času za komisijo najdragocenejša pričevanja ljudi. ""Še nikoli ni bilo takega političnega poseganja v kadrovanje Policije kot zdaj. To vam bodo potrdili mnogi, ki so dolga leta zaposleni v slovenski Policiji. Vladajoča politika si je preprosto podredila in uzurpirala sam sistem kadrovanja,"" je dejal.
Dejal je še, da komisija ni nikoli trdila, da pri kadrovskih zadevah ne potekajo varnostne preverbe. ""Seveda potekajo, samo ne upoštevajo jih,"" je dejal. Dodal je, da je več kot polovica do zdaj zaslišanih prič potrdila domneve preiskovalne komisije: od političnega kadrovanja, grobega poseganja v organizacijski ustroj Policije in tudi vmešavanja v predkazenske postopke.
"
https://www.24ur.com/novice/slovenija/robert-golob_2.html,Golob: Svojo nagrado bom v celoti podelil humanitarnim organizacijam,"Pred volitvami se stopnjujejo aktivnosti (bodočih) političnih akterjev. Glede vloge nekdanjega direktorja družbe Gen-I, Roberta Goloba, je še veliko odprtih vprašanj, na katera pa bi lahko kmalu dobili odgovore. Po tem, ko je opravil pogovore z voditelji KUL-a, je Golob napovedal, da bo na sredinem kongresu stranke Zelenih dejanj (Z.Dej) kandidiral za predsednika. Ob tem je tudi potrdil zavezanost uresničevanju zelenih politik in sprememb v politični kulturi. Razkril pa je tudi, da bo svojo poslovno nagrado namenil humanitarnim organizacijam.
","Robert Golob na novinarski konferenci predstavlja poslovne rezultate Gen-I-ja za leto 2021. Ob tem gre pričakovati, da bo odgovarjal tudi na novinarska vprašanja, povezana z njegovo politično aktivacijo in vlogo na prihajajočih parlamentarnih volitvah. 
Povedal je, da je sprejel svojo odločitev in umaknil svoje soglasje za poslovodstvo. ""V naslednji upravi ne bom več sedel. Včasih je čas za spremembe. Odločil sem se, da bom tudi sam sprememba. Moja plača je pomembna tudi zaradi tega, ker je ne skrivam. Vse špekulacije so zato nepotrebne. Ker smo imeli fantastično leto 2021, sem tudi jaz upravičen do rekordne nagrade. Kakšna bo ta nagrada, se danes še ne ve. To ni odvisno od mene, pač pa od lastnikov, revizorja in skupščine, ki bo junija letos. Takrat bomo vedeli, kakšna je nagrada, ki mi pripada. Pri notarju sem poleg umika iz podjetja overil tudi drugo izjavo. Odločil sem se, da bom nagrado v celoti podelil humanitarnim organizacijam. Od tu dalje –višja ko bo nagrada, srečnejši bom. To nagrado bo prejelo devet humanitarnih organizacij,"" je obljubil.
Golob je sicer že pred časom napovedal, da ne bo ustanavljal nove stranke, ampak se bo eni od strank pridružil. Gre za stranko Zelenih dejanj (Z.Dej), katere kongres naj bi se odvil v sredo. ""V sredo ima stranka Z.Dej kongres, predsednik je odstopil, videli bomo, kaj se bo zgodilo,"" je dejal Golob, ki je povedal, da bo kandidiral za predsednika stranke.
Vse ostalo bodo na kongresu najprej slišali člani stranke Z.Dej, je povedal, saj da je to edino pošteno. ""To je spoštovanje – da ne izvedo po medijih. Samo tako bom lahko jaz od njih pričakoval spoštovanje,"" je pojasnil. Dodal je, da je to ključna razlika med politiki, ki se radi pohvalijo s tem, kaj bodo storili, in med ""nami iz realnega sveta, ki se raje pohvalimo s tistim, kar nam je uspelo narediti in deliti z drugimi"".
Glede politične in družbene klime ter obtožb gospodarskega ministra Zdravka Počivalška, da njegova plača ni bila izplačana v skladu z zakonodajo, pa je dejal, da v Sloveniji očitno živimo v dveh vzporednih svetovih. ""Imamo politični svet, ki živi na Twitterju, in imamo drugi, realni svet, ki mu lahko rečemo pravna država."" Kot je dejal, na nekaterih ministrstvih – pri tem je posebej omenil ministrstvo za gospodarstvo – pravna država deluje vzporedno s tvitosfero. ""Politična tvitosfera živi v svojem svetu, svetu jeze, sovraštva, obupa, prezira ... To ni moj svet in upam, da v kratkem tudi ne bo več svet Slovenije."" 
Že v svoji predstavitvi je sicer večkrat namignil, da bodo napake v državi ""odpravili aprila"". Kot usmeritev svojega delovanja v politiki je navedel zeleno in digitalno ter vlaganje v ljudi. Meni, da je treba spremeniti politično kulturo, saj brez spremembe politične kulture ne more biti spremembe v državi. ""Jeza in strah vodita samo v pogubo, to velja tako za posameznika kot tudi za državo,"" je dejal Golob.
Dejal je tudi, da bo njegova naslednja služba najbrž v parlamentu, a dodal, da o tem ne odloča sam.
Golob je v nedavnem intervjuju za Večer povedal, da ga je za prevzem snubilo kar šest političnih strank. Pred časom smo že poročali o tem, da mu je Zoran Janković ponujal stranko Pozitivna Slovenija. 
Golobu, ki se je v zadnjem času loteval organizacij razprav, na katere je povabil nekatere vidnejše predstavnike političnega življenja pri nas, javnomnenjske ankete kažejo precej veliko podporo. Nedavna anketa Mediane razkriva, da je, še preden je sploh zares vstopil v politiko, četrti najbolj priljubljen politiki v državi, za Ljudmilo Novak, Borutom Pahorjem in Janezom Poklukarjem. Pri vprašanju, kdo je najboljši mandatar za sestavo prihodnje vlade, pa je s 17,5 odstotka na drugem mestu.
Golob se je v preteklem tednu že sestal s predstavniki LMŠ, Levice in SAB. Kot je v petek na novinarski konferenci pojasnil predsednik LMŠ Marjan Šarec, obstaja možnost sodelovanja njegove stranke z Golobom, a le če se bo strinjal z desetimi zavezami, ki so zapisane v sporazumu koalicije KUL. V Levici so srečanje z Golobom označili za spoznavno.
V SAB pa so zanikali navedbe, ki so se pojavile v medijih, da naj bi se z Golobom povezovali še pred volitvami, sploh če SAB ne bi kazalo, da bo lahko prestopila parlamentarni prag.  V SAB so povedali, da se bodo držali zaveze, ki jo je dala koalicija KUL, po volitvah pa da se bodo pripravljeni pogovarjati z vsemi, ki delijo njihove vrednote.
Glede špekulacij, da naj bi se Golob povezal s Klubom neodvisnih županj in županov, pa je Vladimir Prebilič dejal, da njunega srečanja (še) ni bilo.
Gen-I posloval z več kot 70-milijonskim dobičkom
Golob je ob predstavitvi rezultatov poslovanja Gen-I-ja dejal, da smo bili lani soočeni s tremi krizami – zdravstveno, energetsko in politično. ""Nobena od teh kriz nas ni odvrnila od tega ključnega poslanstva. A ob tem nismo pozabili na svoje odjemalce. Ostajamo zavezani temu, da cene ostanejo zamrznjene vsaj do poletja,"" je dejal.
Pohvalil se je, da so v podjetju dosegli vse mejnike in načrte, ki so si jih zastavili, leto 2021 pa da je bilo najuspešnejše v zgodovini Gen-I-ja. ""Dobiček družbe se je povečal za štirikrat in je več kot 71 milijonov evrov. Ob vsem tem se nismo ustavili, investicije smo povečali za več kot 50 odstotkov. Vse investicije so v digitalno in zeleno. Povečali smo tudi obseg poslovanja. Gen-I je na poti globalnega podjetja. Za 25.000 slovenskih družin smo omogočili poceni elektriko."" Po njegovih besedah je Gen-I najuspešnejše energetsko podjetje v Sloveniji.
""Uspeh podjetja temelji na pozitivni podjetniški kulturi in znanju. Lepo bi bilo, če bi enako rekli za našo državo. Mogoče bi lahko bili druga Švica.""
Poudaril je tudi vlogo podjetja pri skrbi za okolje. ""Nismo samo promotorji sončnih elektrarn, ampak jih tudi gradimo. Zgradili smo 3300 sončnih elektrarn za 'navadne' ljudi. Vsi ti ljudje so postali energetsko praktično neodvisni."" 
Golob trenutno ostaja zaposlen v Gen-I, od 18. novembra lani je direktor upravljanja strateškega portfelja nabave energije, v Gen-I bo zaposlen, dokler ne dobi druge službe, ki bo verjetno v parlamentu. Poslovni rezultati za lani po njegovem kažejo, da je podjetje tudi brez uprave najboljše, zato se tudi toliko lažje umika. ""Ker vem, da je Gen-I najboljši, tudi če nisem jaz na čelu. Ni lepše dediščine kot to,"" je še dodal.
"
https://www.24ur.com/sport/ostalo/na-op-avstralije-prepovedali-majice-z-napisom-kje-je-peng-suaj.html,Na OP Avstralije prepovedali majice z napisom 'Kje je Peng Šuaj?',"Kitajska tenisačica, ki je iz javnega življenja izginila po tem, ko je nekdanjega visokega kitajskega politika obtožila spolnega napada, še vedno ni direktno spregovorila s svetom igralk WTA. Številne igralce in igralke v svetu tenisa skrbi za njeno varnost. Zdaj pa organizatorji OP Avstralija prepovedujejo vstop na prizorišča v Melbournu gledalcem, ki s seboj prinašajo transparente in majice v podporo Kitajki.","Novembra lani je nekdanja prva teniška igralka sveta v konkurenci ženskih dvojic Peng Šuaj izginila neznano kam, teden dni po tem, ko je objavila, da jo je v spolne odnose prisilil visoki član kitajske komunistične partije Gaoli Čang. Petintridesetletna Šuajeva je 75-letnega Čanga obtožila, da jo je prisilil v spolne odnose z njim. Razkritje o zlorabi je bilo del daljše objave, ki jo je naložila na Weiboju, kitajski različici omrežja Facebook. Objava je bila kmalu izbrisana in vsa njena vsebina na spletnem mestu je bila počiščena.
Po javnem pritisku na kitajske oblasti, se je tenisačica sredi decembra oglasila v intervjuju za singapurski časnik Lianhe Zaobao. ""Vsem mora biti popolnoma jasno, da nisem nikoli nikogar obsodila, da me je spolno napadal oziroma nadlegoval. Glede tega bi bila rada zelo jasna in naj ne bo dvomov,"" je med drugim dejala Kitajka. ""Nihče me ni omejeval in nihče me ni nadziral. Ves čas sem povsem svobodna in prosim, naj se te teorije prenehajo. Tu sem in počutim se odlično,"" je takrat še dodala.
Kljub temu svetovno žensko teniško zvezo WTA še vedno skrbi za njeno varnost. Zato je WTA za sezono 2022 odpovedal vse teniške turnirje pod njegovim okriljem, ki so bili napovedani na Kitajskem. Victoria Azarenka, ki je članica sveta igralk WTA, je potrdila, da jih Šuajeva kljub njihovim številnim poskusom še vedno ni kontaktirala. ""Upam, da se bomo na neki točki lahko z njo osebno pogovorili. Mislim, da je to trenutno naš glavni cilj,"" je dejala Azarenka.
Prvo igralko sveta Ashley Barty skrbi za Kitajko. ""Vsi upamo, da je ona dobro. Upam, da bo kmalu tukaj z nami,"" je dejala Avstralka.
OP Avstralije brez političnih napisov
Avstralska teniška zveza vztraja, da je varnost zanje ""primarna skrb"", čeprav organizatorji OP Avstralije zahtevajo, da navijači na prizoriščih v Melbournu odstranijo majice in transparente z napisi ""Kje je Peng Šuaj?"". Minuli konec tedna je avstralski aktivist Drew Pavlou na Twitterju objavil posnetek, na katerem eden od varnostnikov na prizorišču v Melbournu zahteva, da on in aktivist za demokratične pravice v Hongkongu Max Mok odstranita majice in transparente z omenjenim napisom.
Pozneje se je varnostniku in aktivistoma pridružil še policist, ki je potrdil, da kršita pravila, ki jih je postavila teniška zveza. ""Ne pravim, da ne morete imeti takega mnenja, ampak teniška zveza tukaj postavlja pravila,"" je aktivistoma povedal policist. Avstralska teniška zveza je njegove besede potrdila: ""V skladu z našimi pogoji za vstop ne dovoljujemo oblačil, transparentov ali napisov, ki so komercialni ali politični.""
"
https://www.24ur.com/novice/slovenija/mediana_9.html,"Kljub rekordnim okužbam najbolj priljubljen politik Poklukar, vladi znova nizka podpora","Na Inštitutu za raziskovanje trga in medijev Mediana so znova spraševali o podpori političnim strankam. Podpora vladi ostaja nizka, čeprav med strankami tudi januarja vodi SDS, se je njena prednost pred SD zmanjšala. Na vrhu lestvice politikov je minister za zdravje Janez Poklukar, sledita predsednik republike Borut Pahor in evroposlanka NSi Ljudmila Novak."," 
Kot ugotavlja Inštitut za raziskovanje trga in medijev Mediana, javnomnenjska podpora vladi ostaja nizka. Janševa vlada leto začenja s tretjinsko podporo (33,8 %). Nasprotuje ji dobra polovica anketirancev (56,3 %), vsak deseti (10,0 %) vprašani je neopredeljen. 
Med strankami tudi januarja vodi SDS, a se je njena prednost zmanjšala. Če bi bile volitve danes, bi največjo vladno stranko obkrožilo dobrih 16 odstotkov volivcev (16,3 %). Drugi so Socialni demokrati, ki bi jih izbralo nekaj več kot 11 odstotkov (11,3 %) ljudi. Sledita Levica (7,6 %) in Lista Marjana Šarca (6,3 %), ki je prehitela Novo Slovenijo (4,6 %). 
Stranka Alenke Bratušek je peta (4,3 %), pred Nacionalno stranko (3,6 %). Nato pa le še politični drobiž za Pirate (1,6 %), Desus (1,2 %) in Dobro Državo (1,0 %). Koalicijska Konkretno Zdravka Počivalška beleži manj kot polodstotno javno podporo (0,2 %).  
Daleč največja stranka ostajajo neopredeljeni. Dobra petina (22,7 %) anketiranih ne ve, katero stranko bi obkrožili. Skoraj vsak deseti (9,1 %) ne bi izbral nobene od obstoječih političnih opcij. Ostali niso želeli odgovoriti (2,2 %). 
Na vrhu lestvice politikov minister za zdravje Janez Poklukar
In še lestvica politikov. Kljub rekordnim številkam okuženih se je na vrh znova vrnil minister za zdravje Janez Poklukar. Drugi je predsednik republike Borut Pahor, pred evroposlanko NSi Ljudmilo Novak.
Sledi Robert Golob, ki šele vstopa v državno politiko. Predsednica SD Tanja Fajon je dve mesti za njim. Predsednik državnega zbora Igor Zorčič je deveti. 
Na polovici lestvice je prvak NSi Matej Tonin, pred predsednikom vlade in SDS Janezom Janšo ter predsednico SAB Alenko Bratušek.
Sledita še koordinator Levice Luka Mesec in predsednik LMŠ Marjan Šarec. Voditelj stranke Konkretno Zdravko Počivalšek je sedemnajsti.
In kdo bi bil po mnenju vprašanih najboljši mandatar za sestavo prihodnje vlade? Aktualnega premierja je izbralo dobrih 20 odstotkov volivcev, druga izbira pa je bil Golob s 17,5 odstotka. S slabimi osmimi odstotki bi Fajonova pristala na tretjem mestu. Sledita Šarec s šestimi odstotki in Mesec, ki ga je izbralo pet odstotkov vprašanih.
KUL od Goloba programska stališča pričakuje čim prej
Robert Golob je že pred tedni napovedal vstop v državno politiko, a ostal skrivnosten glede tega, kako in s kom. Po zadnjih neuradnih informacijah naj bi prevzel stranko Zelenih dejanj Jureta Lebna, ki ji glede vstopa v parlament doslej ni kazalo najboljše.
Prevzel naj bi sicer zgolj njeno ogrodje - ime naj bi bilo novo, ekipa tudi, na kongresu, ki bo menda že v novem tednu, pa bodo izvolili tudi novo vodstvo. Sicer ima Golob v ponedeljek tiskovno konferenco o poslovnih rezultatih podjetja Gen-i, ko naj bi tudi povedal ostale podrobnosti.
V preteklih dneh se je že sestal z vsakim vodjem koalicije KUL posebej. V njej Golob vidi zaveznike, a v boj za glasove namerava samostojno. S tem pa bo tudi KUL-u verjetno premešal karte. Na zadnji lestvici je vprašanim druga izbira za mandatarja, takoj za Janezom Janšo in pred vsemi vodji koalicije.
Da je do volitev še tri mesece, kar da je izjemno dolga doba, medtem pravi Fajonova, ki poudarja, da je to nov in še precej neznan projekt ter da se lahko do volitev še marsikaj zgodi. ""Smo izjemno ranljivo politično okolje, nepredvidljivo. Menim, da do zadnjega ne bomo vedeli, kdo bo tisti, ki bo povedel,"" dodaja.
""Razočaranje z novimi obrazi v preteklosti je bilo kar veliko. Ne želim si, da bi se na teh volitvah zgodilo kaj podobnega,"" pa pravi Bratuškova.
Zato tudi v KUL od Goloba čim prej pričakujejo predvsem programska izhodišča, da bo sploh jasno, za kaj se bo zavzemal.
"
https://www.24ur.com/novice/tujina/dodik-bih-je-propadli-projekt-razhod-je-najboljsa-moznost.html,"Dodik: BiH je propadli projekt, razhod je najboljša možnost","Srbski član predsedstva Bosne in Hercegovine Milorad Dodik je v pogovoru za španski časnik El Mundo dejal, da je Bosna in Hercegovina propadli projekt in da je najboljša rešitev za državo, da se Bošnjaki, Srbi in Hrvati v BiH razidejo na civiliziran način.","
""BiH ne more obstati iz enakega razloga, zaradi katerega ni mogla obstati Jugoslavija. V BiH so trije narodi. Dva od njih, Hrvati in Srbi, sta zelo nezadovoljna. Muslimani si prizadevajo vzpostaviti unitarno državo, v kateri bi bili dominanten narod,"" je dejal vodja bosanskih Srbov Milorad Dodik.
Dodal je, da politika Srbov v BiH ni usmerjena k odcepitvi, pač pa govorijo o ""drugi možnosti, ki temelji na oceni, da BiH ne bo uspešna kot država"". ""Če je tako, je najboljši razhod na civiliziran način,"" je dodal.
Poudaril je, da Srbi ""ne bodo začeli vojne za odcepitev"", in ponovil, da je razhod najboljša možnost, ""če ne moremo živeti skupaj"". Dejal je še, da BiH obstaja kot država samo zaradi pritiska mednarodne skupnosti.
""To je eksperiment tujcev,"" je dejal Dodik. Po njegovem prepričanju visoki predstavnik mednarodne skupnosti v BiH Christian Schmidt nima pravice uvajati zakonov v BiH. ""Prvo, kar predlagam, je, da tujci končajo upravljanje te države, saj je (BiH) edina kolonija, ki trenutno obstaja v Evropi. Naj nam dovolijo najti konsenz, če je mogoče,"" je še dejal Dodik.
"
https://www.24ur.com/novice/fokus/ni-cloveka-ni-problema.html,"'Ni človeka, ni problema'","Tragična nesreča, ko je v deroči Dragonji utonila 10-letna kurdska deklica, je razgalila vso krutost, neusmiljenost in brutalnost slovenskega azilnega sistema. Dekličino mamo so namreč potem, ko so jo rešili iz mrzle reke, takoj predali hrvaški policiji. Zakaj je slovenska migracijska politika tako omejevalna, ostra? Zakaj izčrpava? Kako je na južni meji, ko zaide sonce in pritisne mraz? Od kod diskurz, da so ljudje, ki prihajajo, nevarnost, ki nas bo preplavila? Kako je pribežati v Slovenijo?","
Danes 42-letni Mansouri je iz Irana v Slovenijo – po tako imenovani balkanski begunski poti – pribežal pred šestimi leti. Upal je, da se bo njegova kalvarija – s tem, ko je v Sloveniji zaprosil za mednarodno zaščito – končala. A se ni. Še danes čaka, kakšna bo dokončna odločitev uradnikov ministrstva za notranje zadeve. ""Karkoli upravno sodišče odloči o tvojem primeru, se ministrstvo za notranje zadeve pritoži. In potem čaka. To gre potem na Vrhovno sodišče, se vrne nazaj. Gre za tak pingpong, ti si pa sredi tega.""
Prav to – dobiti status begunca – je ena večjih težav slovenske azilne politike, pojasnjuje Zana Fabjan Blažič iz Delovne skupine za azil, kjer že leta pomagajo prosilcem za azil in beguncem. ""Celoten azilni sistem je narejen tako, da ljudi izčrpava, da obupajo, da se potem sami deportirajo domov ali pa da odidejo nekam drugam. Ni človeka, ni problema. Treba je pač ljudi izmučiti do te mere, da bodo sami zapustili Slovenijo, ker očitno tukaj niso dobrodošli.""
Tovrstno ostro in nepopustljivo migracijsko in azilno politiko – je jasen Uroš Škerl Kramberger, novinar časnika Dnevnik, ki usode beguncev spremlja že leta – je v veliki meri zaznamovalo leto 2015, ko je Slovenijo prečkalo več kot 360 tisoč prebežnikov. ""Tudi po tem, ko so številke padle, je pa aparat – če se lahko tako izrazim – ostal pri prepričanjih, da je treba mejo varovati, da so begunci nevarnost, da – uporabljajo izraz – nas bodo preplavili. In to se dogaja še vedno, tudi sedaj, ko so številke veliko nižje.""
Kako krut, neusmiljen, nečloveški je slovenski azilni sistem, kaže prav tragična smrt komaj 10-letne kurdske deklice v deroči Dragonji in usoda njene družine, je jasna Urša Regvar iz Pravno-informacijskega centra nevladnih organizacij. ""Dogajanje na meji, ko je umrla kurdska deklica, je v bistvu jasen pokazatelj tega, kako zaprta je Slovenija. Mama, tudi po tem, ko je izgubila svojega otroka, ni mogla v Sloveniji zaprositi za azil. Postavlja se zelo jasno vprašanje, kako to, da ni zaprosila za azil, glede na to, da je šlo za ranljivo osebo, ali je sploh imela to možnost, jo je policija o tem poučila in ali jo je kljub temu vrnila na Hrvaško.""
Policijsko nasilje, pretresljivi posnetki samopoškodovanj ...
Še en kazalec zaprte azilne politike je prav vračanje prebežnikov hrvaškim varnostnim organom. Slovenija namreč to, na podlagi meddržavnega sporazuma o vračanju tujcev še vedno počne; v zadnjih štiri letih je na Hrvaško vrnila več kot 29 tisoč ljudi, pred tem le nekaj sto na leto. In to počne kljub temu, da je znano, kaj se na Hrvaškem dogaja, da tam prebežnike pogosto pretepajo, ustrahujejo, preden jih preženejo naprej na jug, v Bosno in Hercegovino. Če prebežnikov slovenska policija na Hrvaško ne uspe vrniti takoj, jih pogosto – preden jih odstrani iz države – zapre v postojnski center za tujce. Že kar nekaj časa pa tja zapirajo tudi prosilce za mednarodno zaščito, ki jim je ministrstvo za notranje zadeve omejilo gibanje. Pribežniki so - pripovedujejo nevladniki - v centru zaprti dneve, tedne, mesece. Brez možnosti, da bi se pritožili, pravna pomoč je zelo omejena. Zadnje čase pa iz postojnskega centra znova prihajajo pričevanja o policijskem nasilju, pretresljivi posnetki samopoškodovanj, pripoveduje Uroš Škerl Kramberger. ""To uradno ni zapor, ima pa vse elemente zapora in tam so zaprti ljudje, ki niso storilci kaznivih dejanj. V zadnjem času od tam prihajajo zgodbe o samopoškodovanjih, posnetki ljudi, ki v stiski pojejo kovance in vijake. To je nekaj res najbolj strašnega, kar smo videli do zdaj iz centra za tujce.""
Begunci sicer znova bolj množično trkajo na evropska vrata. Zunanje meje Evropske unije je lani po podatkih Frontexa prečkalo skoraj 200 tisoč ljudi, največ po letu 2017. Več kot 65 tisoč prek Sredozemlja, 60 tisoč po zahodnobalkanski poti. 8 tisoč ljudi je v Evropo skušalo po novi vzhodni poti – iz Belorusije proti Poljski in Litvi. V večini primerov – zaradi zaprtih evropskih meja – so obup in nemoč ljudi, ki bežijo na varno, izkoristili tihotapci. Temu v pogovoru za 24UR Fokus s številkami pritrjuje tudi Robert Črepinko, vodja Europolovega centra za boj proti tihotapljenju migrantov. ""Ob ustanovitvi evropskega centra proti tihotapljenju migrantov smo ocenili, da okrog 90 odstotkov migrantov uporablja storitve tihotapcev. Zdaj bi si upal napovedati, da je ta odstotek še bistveno višji. Osebno si ne morem predstavljati, da je mogoče priti v ciljno državo Evropske unije, ne da bi bile vsaj na enem delu te poti uporabljene storitve tihotapcev. In seveda so te storitve tudi zelo drage.""
Celoten prispevek je že na VOYO.
 
"
https://www.24ur.com/novice/slovenija/golob-naj-bi-prevzel-stranko-zelenih-dejanj-loceno-se-je-ze-sestal-s-predsedniki-strank-kul.html,"Golob naj bi prevzel stranko Zelenih dejanj, ločeno se je že sestal s predsedniki strank KUL","Preračunavanja, kdo bi oziroma bo s kom sestavljal naslednjo vlado, so tri mesece pred volitvami vse pogostejša. In čeprav se Robert Golob, ki je v zadnjem mesecu v političnih anketah prehitel opozicijske stranke, uradno še ni vrnil v državno politiko, pogovori opozicije o potencialnem sodelovanju za zaprtimi vrati že potekajo. Čeprav imajo podpisan povolilni sporazum, pa so se predsedniki strank KUL z njim sestali ločeno. A z napovedmi o morebitnem pred- ali povolilnem povezovanju se ne želijo prenagliti, temveč bodo počakali, da bo Golob tudi v resnici postal del nove ali obstoječe stranke z jasnim programom. ","
Glavni obrazi opozicijskega četverčka so s prvimi pogovori z novim-starim političnim obrazom zdaj tudi uradno prebili led. In kako so ocenili pogovore? ""Pogovor je bil prijateljski in konstruktiven,"" je povedala Alenka Bratušek, Marjan Šarec je dejal: ""Imela sva precej prijeten sestanek,""  Tanja Fajon pa: ""Bil je tudi sestanek spoznavne narave.""
Gre za prvi korak k potencialnemu sodelovanju, ki bo na strankarsko razdrobljenem levem polu nujno, če bodo želeli sestavljati novo vlado, kar so prepoznali tudi tisti, ki v Robertu Golobu sprva morda niso videli zaveznika.
Pred dnevi je Šarec dejal: ""Bolje Šarec v roki kot Golob na strehi."" Ali po včerajšnjem sestanku še vztraja pri tej izjavi? ""Ja, vedno je boljše tisto, kar že je, kot tisto, česar še ni. Ampak kolikor je znano, naj bi se to kmalu spremenilo,"" dogajanje komentira Šarec. 
Čakajo, da Golob predstavi svoj program
V sredo naj bi namreč Golob prevzel stranko Zelenih dejanj Jureta Lebna, a glede tega za zdaj oba akterja ostajata skrivnostna, zato tudi v KUL-u ne želijo prehitevati. ""Treba je videti, kakšen bo projekt nastajajoče stranke Roberta Goloba, kakšni bodo kadri in predvsem kakšne bodo vrednote,"" meni Fajonova, Šarec pa, da ""so možnosti za sodelovanje in zagotovo je skupni cilj, da ta vlada odide in da po volitvah ne bo še enkrat"".
 A jasno je, da tudi novi obraz ni zagotovilo za uspeh. ""Razočaranje nad novimi obrazi je bilo v preteklosti veliko, jaz ne želim, da se to ponovi,"" meni Bratuškova. ""Izkušnje iz preteklosti niso dobre. Vsak nov obraz je prinesel neko spremembo, ampak šlo je za kratkotrajen projekt. Vsak tak nov projekt in nova preizkušnja je lahko določena negotovost,"" še ocenjuje Fajonova. 
Zato vsi čakajo, da Golob predstavi tudi svoj program, saj se bodo takrat lažje odločili, kako – če sploh, sodelovati – tako z Golobom kot z ostalimi nastajajočimi strankami.
"
https://www.24ur.com/novice/slovenija/stroka-kriticna-do-jansevih-izjav-glede-tajvana-in-kitajske-nestrateske-in-neprofesionalne.html,Stroka kritična do Janševih izjav glede Tajvana in Kitajske: 'Nestrateške in neprofesionalne',"Profesorica katedre za mednarodne odnose na FDV in članica Centra za mednarodne odnose Ana Bojinović Fenko in nekdanja veleposlanica Marta Kos sta se kritično odzvali na nedavne izjave premierja Janeza Janše glede Tajvana in Kitajske. Kot je poudarila nekdanja veleposlanica, je Slovenija doslej zagovarjala politiko ene Kitajske, kar je tudi uradna politika EU, tako pa bi moralo biti po njenem mnenju tudi v prihodnosti. Zunanjepolitični odbor državnega zbora bo prihodnji petek med drugim razpravljal tudi o Janševih izjavah o Tajvanu.","Slovenski premier Janez Janša je v pogovoru za indijsko televizijo Doordarshan med drugim razkril, da s Tajvanom potekajo pogovori o ""izmenjavi predstavništev"". Ob tem pa je bil tudi kritičen do Kitajske, zaradi njenega ostrega odziva na odločitev Litve, da odpre svoje diplomatsko predstavništvo v Tajpeju in dopusti tajvansko v Vilni.
Kot je opozorila nekdanja veleposlanica v Nemčiji in Švici ter ena od ustanoviteljic združenja Ona ve Marta Kos, posodobljena zunanjepolitična strategija, o kateri bo parlamentarni obor za zunanjo politiko razpravljal prihodnji teden, ne omenja vprašanja Tajvana. Ob tem je pojasnila, da ima Tajvan predstavništva v 20 članicah Evropske unije, a pod imenom Taipei. Le Litva se je odločila uporabiti uradno ime besede Tajvan.
Kosova je opozorila tudi, da je Slovenija doslej vendarle zagovarjala politiko ene Kitajske, kar je tudi uradna politika EU. ""Tako bi moralo biti tudi v naprej,"" je poudarila.
Kosova premierju pred komentiranjem Kitajske svetuje strateški razmislek
Predsednik slovenske vlade sicer ni povedal, kako se bo novo predstavništvo imenovalo. Odprtju urada po modelu drugih članic EU tudi ne bi smeli nasprotovati. Je pa bolj problematičen njegova primerjava, kako demokratičen je Tajvan in nedemokratična Kitajska. Ob tem pa tudi njegovo omenjanje slabih izkušenj s Kitajsko v Hongkongu.
Bivša veleposlanica je še izpostavila, da je Kitajska pomembna partnerica Evropske unije, a hkrati tudi tekmica. Dejstvo je, da ne spoštuje človekovih pravic, je pa vprašanje, če je to treba poudarjati tako javno in na tak način, kot je to storil predsednik slovenske vlade.
Ob tem je Kosova tudi opozorila na slovensko kandidaturo za nestalno članico Varnostnega sveta Združenih narodov za obdobje 2024/25. Volitve o tem bodo že prihodnje leto in Slovenija ima v tekmi z Belorusijo za eno mesto iz vzhodnoevropske regionalne skupine dobre možnosti. Vendar pa je Kitajska stalna članica VS ZN in ima pravico veta, je še dejala. Predsedniku vlade tako svetuje strateški razmislek, preden izjavlja take zadeve v zvezi s Kitajsko.
Po njenem mnenju Janša ravna v nasprotju s ciljem slovenske zunanje politike, ki je krepiti ugled in prepoznavnost Slovenije kot uspešne in prepoznavne članice EU. Slovenija je namreč, kot pravi, v zadnjem času ravno zaradi predsednika vlade in njegovega načina komuniciranja izgubila ""izjemno veliko ugleda"". ""Traja leta in leta, da ga pridobiš v mednarodni politiki, a ga lahko zelo hitro izgubiš,"" je še opozorila.
'Pripravljen vznemiriti domačo in tujo javnost le zato, ker lahko'
Profesorica Ana Bojinović Fenko je ocenila, da gre pri premierjevih izjavah za nestrateško in neprofesionalno obnašanje. Zakaj je do tega prišlo, pa ""je potreben drugi tip analize"", je dejala.
Dodala je, da je vsaka zunanjepolitična akcija, ki pomeni odmik od načrtovanega strateškega okvirja, v načelu slaba, ker ni konsistentna, in mora biti pretehtana z vrednostnim okvirjem.
Po njenih besedah je očitno, da premierjeve izjave ne izhajajo iz zunanjepolitične strategije, v kateri ni nobene podpore pravici do samoodločbe narodov, kot je to bilo v strategiji leta 1999. Samo odprtje gospodarskega predstavništva pa se ji ne zdi problematično.
Izpostavila je, da so osebne lastnosti in stil vodenja osebe, ki trenutno opravlja funkcijo predsednika slovenske vlade, take, da je ta oseba pripravljena vznemiriti domačo in tujo javnost samo zato, ker lahko. Izpostavila je predvsem tvite ob nesojeni zmagi bivšega predsednika Donalda Trumpa ter nespoštljiv odnos do žensk, do novinarskega poklica itd.
OZP bo sicer prihodnji petek med drugim govorila tudi o Janševih izjavah o Tajvanu
Zunanjepolitični odbor državnega zbora bo prihodnji petek na zahtevo koalicije KUL na nujni seji med drugim razpravljal tudi o nameri za vzpostavitev slovenskega predstavništva na Tajvanu in tajvanskega v Sloveniji. Seja se bo glede na predlog lahko odvila tudi za zaprtimi vrati, o čemer pa se bodo člani odbora še odločili.
Na dnevnem redu seje sta dve točki: domnevni dogovor med Slovenijo in Hrvaško glede ribolova v Piranskem zalivu in obravnava premierjevih ponedeljkovih izjav za indijsko nacionalno televizijo. Pod slednjo točko so podpisane stranke SD, LMŠ in Levica.
Janševe izjave so močno razburile Kitajsko, prav tako so že povzročile tudi škodo nekaterim slovenskim podjetjem, ki sodelujejo s kitajskimi partnerji. Predlagatelji sklica seje na to temo menijo, da bi lahko imele Janševe izjave dolgoročne posledice na odnose z azijskimi državami in so v neskladju z dolgoročno strategijo slovenske zunanje politike. Opozorili so tudi na vlogo državnega zbora pri zunanjepolitičnih usmeritvah Slovenije.
Jelinčič glede Tajvana: Mislim, da je Janša storil veliko napako
Predsednik SNS Zmago Jelinčič je ostro obsodil premierjeve izjave glede Tajvana in Kitajske ter jih označil za napako. ""Mislim, da je gospod Janša naredil veliko napako s tem, da je Tajvan razglasil kot glavno izhodišče za gospodarske posle,"" je dejal.
Ob tem je opozoril na pomen Kitajske kot ključnega akterja v mednarodni skupnosti, ""še posebej sedaj, ko se povezuje z Rusijo, Indijo ter celotno azijsko regijo z namenom postati nekakšen nasprotni pol ZDA"". Prav tako pa je za Slovenijo pomemben gospodarski partner. ""Takšne napake bodo škodovale Sloveniji in njenemu gospodarstvu. Predvsem pa se takšnih odločitev ne sprejema na vrat na nos, četudi smo s tem ugodili ZDA,"" je dodal.
"
https://www.24ur.com/novice/slovenija/kangler-na-zaslisanje-zaradi-suma-politizacije-policije.html,"Medved: Kangler je sam sebe razkrinkal, da se vtika v predkazenske postopke","Člani preiskovalne komisije DZ, ki preiskuje sume političnega vmešavanja v delo Policije, so na današnji seji zaslišali državnega sekretarja na ministrstvu za notranje zadeve Franca Kanglerja. Ta vse očitke zavrača. Predsednik komisije Rudi Medved pa je v izjavi za javnost dejal, da je Kangler kar sam sebe razkrinkal, da se vpleta v predkazenske postopke, ko je junija 2020 na Facebooku delil vsebino ovadbe v zadevi Tonin, ki do takrat ne bi smela biti dostopna nikomur, razen kriminalistu in takratnemu šefu Nacionalnega preiskovalnega urada. Kangler sicer vse očitke o vmešavanju v delo Policije zavrača.","
Komisija, ki preiskuje sum politizacije Policije, je na zaslišanje povabila državnega sekretarja na ministrstvu za notranje zadeve Franca Kanglerja, ki je udeležbo takoj potrdil. Na današnjem štiriurnem zaslišanju je očitke o vmešavanju v delo Policije zavrnil. Po njegovih besedah je namreč kadrovske odločitve sprejemal generalni direktor Policije.
Kangler je po besedah predsednika preiskovalne komisije Rudija Medveda v javnosti in tudi v Policiji ter notranjem ministrstvu ""znan kot glavni kadrovik policije ter ministrstva"". Slednje je Kangler zavrnil z besedami, da je očitno Policija tako spolitizirana, da komisija bolje pozna delo Policije kot on, ki da je v njej zaposlen. Kangler je sicer zaposlen na ministrstvu za notranje zadeve.
Zatrjeval je, da se je v Policiji kadrovsko le malo spremenilo: ""Če mislite generalnega direktorja policije, potem je to tako, da ga imenuje vlada."" ""Karierni sistem v policiji funkcionira,"" meni.
Očitek, da je nekdanjemu generalnemu direktorju policije Antonu Travnerju postavil pogoj, da ob nastopu funkcije zamenja takratnega direktorja Nacionalnega preiskovalnega urada (NPU) Darka Muženiča, je Kangler odločno zanikal, saj da je Travner zaposloval na podlagi izkušenj in kariernega sistema. Glede zaposlitve Petre Grah Lazar na čelu NPU in njenega prijateljevanja z davčnim dolžnikom Rokom Snežičem pa je Kangler dejal, da Grah Lazarjeva in Snežič nista prijatelja. ""Če se dvakrat v življenju srečaš z nekom ali pa če si iz istega kraja, še nisi prijatelj. To je laž, delate ji krivico, širite velike laži o njej,"" je dejal Kangler.
Glede ustanovitve posebne delovne skupine, ki se ukvarja z migracijami, za katero se nizajo očitki, da so vanjo umaknili kriminaliste, ki so se dotlej ukvarjali s primeri, ki niso bili po godu aktualni politični oblasti, je Kangler dejal, da je bila za njeno ustanovitev izkazana velika potreba, sploh glede na dogajanje ob južni meji. Kangler je dejal, da se je ustanovitev skupine izkazala kot uspeh, saj da imamo manj nezakonitih prehodov meje. Po besedah Medveda sicer komisija ugotavlja, da skupina ni dobila nobenih zadolžitev.
Sprva je Kangler tudi zatrdil, da sam na kadrovskem področju ni dajal nobenih priporočil, saj da osebno teh ljudi ne pozna. Na čelo te skupine je bil imenovan Vlado Maksimovič, nekdaj zaposlen na PU Maribor, za katerega pa je Kangler danes na komisiji potrdil, da ga je kot vodjo skupine predlagal ministru za notranje zadeve Alešu Hojsu.
Kangler: Svoje delo opravljam strokovno in profesionalno
Na vprašanje Nataše Sukič (Levica) ali so petega oktobra lani na protestih v Ljubljani policisti prekoračili svoja pooblastila in ""zaplinili Ljubljano"", je dejal, da za to ni odgovoren ter spomnil, da je takrat potekal vrh EU. ""Nekateri so želeli skozi proteste zrušiti to predsedovanje,"" je dodal. Pa tudi, da ukrepi zoper protestnike niso bili pretirani, saj da je bilo z granitnimi kockami poškodovanih šest policistov, protestnika pa le dva.
Sukičeva je Kanglerja vprašala tudi o hišni preiskavi gospodarskega ministra Zdravka Počivalška, ki naj bi bil o njej vnaprej obveščen. Kangler je odgovoril, da lahko po spominu zatrdi, da takratni generalni direktor policije Travner za te hišne preiskave ni vedel dan prej: ""Travner je to izvedel zjutraj. Potem morate tistega operativca, ki je za to skrbel, vprašati, zakaj je informacija prišla ven.""
 Na Medvedovo vprašanje, ali meni, da lahko funkcijo državnega sekretarja opravlja objektivno in nepristransko, ker po funkciji sodeluje s Policijo, kjer so ljudje, ki so ga po službeni dolžnosti preiskovali in ali ima lahko do njih profesionalen odnos, je Kangler zatrdil, da svoje delo opravlja strokovno in profesionalno, prav tako pa da to dela tudi notranji minister.
Kangler je večkrat poudaril, da ima z obema policijskima sindikatoma dobre in profesionalne odnose. Glede tvitov ministra Hojsa z žaljivo vsebino o policistih pa je Kangler odgovoril, da policistov taki tviti ne bi smeli prizadeti. ""Mene zelo boli, ko tukaj poslanka večkrat izpostavlja, da je imel Hojs sindikaliste za lenuhe in mevže, to ni res, točno se ve, na koga je to letelo,"" je dodal Kangler.
'Izvršna oblast podcenjuje delo preiskovalne komisije'
Preiskovalna komisija je v dobrega pol leta zaslišala dvajset prič, Medved pa trdi, da so zaslišanja in dokumenti potrdili, da v Policiji stvari tečejo po diktatu politike.
""Današnje zaslišanje je pokazalo, da izvršna oblast podcenjuje delo preiskovalne komisije,"" je uvodoma dejal Medved. Po njegovih besedah se je Kangler na skoraj štiriurnem zaslišanju do komisije na trenutke vedel zelo arogantno in jo želel podučevati, kaj je njeno delo. Kot je dodal, je s svojimi izjavami ""le še potrdil tisto, do česar se je komisija doslej dokopala"". 
""Gre za izrazito politično vpletanje, politično kadrovanje in vmešavanje v predkazenske postopke,"" je prepričan Medved.
Poudaril je, da trenutna oblast na čelu s stranko SDS ne prevzema nikakršne odgovornosti. ""Zanika, da karierni sistem v Policiji niti ne velja več, da celo varnostne preverke ne veljajo več,"" je dejal. V tem je tudi srž ukrepov, ki jih predlagamo v vmesnem poročilu, je dodal Medved.
Da je Kangler sam sebe ""ujel v past"", je nadalje povedal Medved. Po njegovih besedah se Kangler na zaslišanju ni spomnil oziroma ni vedel, da je junija 2020 na Facebooku komentiral vsebino ovadbe, ki je bila spisana v zadevi Tonin. ""Izkazalo se je, da nikakor ne bi smel vedeti za vsebino te ovadbe, ki bi morala biti znana samo kriminalistu in takratnemu šefu Nacionalnega preiskovalnega urada."" S tem je po mnenju vodje preiskovalne komisije dokazal, da se vtika v predkazenske postopke, ""še več, da jih javno komentira in celo lažno prikazuje vsebino ovadbe"".
V bran državnemu sekretarju je sicer stopil SDS-ov Dejan Kaloh, ki je ocenil, da je Kangler pojasnil marsikatero dilemo, ter da je deloven, marljiv, prizadeven in strokoven, njegova dejanja pa da so zakonita. Poslanec Socialnih demokratov Matjaž Nemec pa je dejal, da je nepredstavljivo, da bi bil Kangler s svojimi ravnanji in obnašanjem zgled policistom.
Komisija je 10. januarja sprejela vmesno poročilo in z njim sklep s predlogom DZ, da k odstopu pozove notranjega ministra Aleša Hojsa in da pozove premierja Janeza Janšo, da DZ o tem obvesti, k odstopu pa pozove tudi oba državna sekretarja Franca Kanglerja in Boža Predaliča.
Vmesno poročilo so člani komisije iz vrst opozicije soglasno podprli, proti sta bila dva člana iz vrst koalicije. Ločeno mnenje je podal član preiskovalne komisije, poslanec SDS Dejan Kaloh, ki je ugotovitve preiskovalne komisije na vsebinski ravni zavrnil in jih ocenil kot zavajajoče in škodljive.

"
https://www.24ur.com/novice/slovenija/sarec-o-aktualnem-politicnem-dogajanju.html,Šarec o morebitnem sodelovanju z Golobom,"Predsednik LMŠ Marjan Šarec je na novinarski konferenci pojasnil, da obstaja možnost sodelovanja stranke LMŠ z Robertom Golobom, a le če se bo strinjal z desetimi zavezami, ki so zapisane v sporazumu koalicije KUL.","
Marjan Šarec je najprej pojasnil, da je govoril z Robertom Golobom, sestanek pa je označil za zelo prijeten. Golob mu je tudi potrdil, da se bo začel strankarsko udejstvovati. Pogovarjala sta se o možnostih sodelovanja, saj imajo skupni cilj, da sedanja vlada odide in da Slovenija po novih volitvah ne dobi še enkrat te vlade. Za LMŠ pa je pomembno tudi to, kar je zapisano v sporazumu KUL (deset zavez), zato lahko sodelujejo s tistimi, ki se s tem strinjajo.
Pomembno je tudi, da bo nova vlada resnično pripravljena obračunati s korupcijo, ki se je nabrala v tem času, je pojasnil Šarec. Formalno se bodo lahko z Golobom o sodelovanju pogovarjali šele, ko se bo ta pridružil kakšni stranki oziroma formiral svojo. Za koalicijo KUL pa je pomembno, da stranka, ki bi želela sodelovati z njimi, spoštuje deset zavez oziroma vrednote, za katere se zavzemajo. Zanje je sicer najpomembnejše, da se razveljavijo vsi sporni zakoni, ki so bili sprejeti v tem času, in da se razčisti s korupcijo, je pojasnil.

"
https://www.24ur.com/novice/slovenija/kitajska-tajvan.html,"'Ne vemo, kakšna bo potreba Kitajske, da pokaže, da je takšno ravnanje nesprejemljivo'","Kakšne bodo posledice izjav premierja Janše? Je z njimi dregnil v osje gnezdo občutljive svetovne velesile Kitajske, ki je takoj ne le zažugala, ampak tudi ukrepala. Slovenski gospodarstveniki že čutijo posledice, bodo posledice tudi politične? In kako naj pogasimo diplomatski in gospodarski požar? ","Prof. Marko Lovec s FDV Janševo potezo razume kot neke vrste provokacijo, ki je tvegana ne le z vidika slovenskih gospodarskih položajev in povračilnih ukrepov, ampak tudi z vidika, da bi lahko izzval zaostrovanje odnosov med Tajvanom in Kitajsko. 
Kakšne pa bodo posledice Janševih izjav, ne samo gospodarske, ampak tudi politične? Slovenija kandidira za nestalno članico VS ZN, Kitajska pa ima tam pravico do veta. ""Postavlja se vprašanje, kako resna je ta kandidatura, ali je ta mogoče del politične akcije, opozarjanja nase, kazanja s prstom na nekatere države in iskanje podpore pri zahodnih državah, ki imajo določena stališča glede Tajvana,"" odgovarja Lovec.
To ni prvič, da je Janša razjezil Kitajsko. Gre za strankarsko ali osebno agendo Janše ali bi lahko bil v ozadju širši interes EU? ""Ne vem, če Janša govori v imenu Evrope, Slovenija je vrsto let vodila zmerno konstruktivno politiko do Kitajske, Janša se je s svojimi stališči precej postavil na stran določenih političnih sil v ZDA. Očitno Janša počne stvari, ki zelo ustrezajo Američanom. Postavljajo se vprašanja, ali gre za učinek vtisa politične pomembnosti, saj si je drugače težko razložiti, kaj bo Slovenija s tovrstnim ravnanjem dosegla. Evropa ima večinoma precej bolj zmerne poglede in na drugi strani nima mehanizmov, da bi zaščitila članice pred povračilnimi ukrepi,"" je odgovoril. 
Janševo stališče glede Tajvana bi lahko označili tudi za načelno, v skladu s tem, kako je nastala tudi slovenska država. Toda v primeru Katalonije in Palestine je stališče SDS povsem drugačno, Janša je celo dal izobesiti izraelsko zastavo na pročelje vlade v znak solidarnosti z Izraelom. Kaj tako različna merila pomenijo za verodostojnost, ne samo premierja, ampak tudi države, ki jo predstavlja? Vsaka situacija je posebna, pravi Lovec. ""Pri Kitajski je politika ene države, za Kitajsko zelo pomembna, del širšega konsenza, po drugi strani je drugi del tega sistema, se pravi določena avtonomija, in tu se zdi, da Kitajska posega v drugi del tega dogovora, kot v primeru Hongkonga. V marsičem lahko damo premierju tudi prav, vprašanje pa je, kako je mogoče učinkovito zaščititi interese po avtonomiji teh posameznih delov in s tovrstnimi solo provokacijami tega ne moremo doseči, potrebujemo skupen pristop,"" meni prof. Lovec. 
Opozicija Janši očita soliranje. Ali to pomeni, da zunanjo politiko trenutno določa Janša sam? Imeli smo že več situacij, ko smo se spraševali, v čigavem imenu govori premier: ""Uradno seveda predstavlja država in zunaj večinoma, kar počne, razumejo kot stališče države. Se pa najbrž na Kitajskem zavedajo, da smo pred volitvami, a je tam zagotovo prisoten strah, da bodo poskušale tudi druge države in da bi se ustvaril vtis, da je to dovoljeno, in bodo iz preventivnih razlogov poskušali s sankcijami pokazati, da bo vsakega, ki bi upal kaj takega narediti, čakale posledice.""
Pa se da še pogasiti ta požar? ""Ne vemo, kakšen bo obseg tega požara. Ne vemo, kakšna bo potreba Kitajske, da pokaže, da je takšno ravnanje nesprejemljivo,"" odgovarja Lovec. Kot izpostavlja je to tudi odvisno od tega, v kolikšni meri bo Kitajska Janševo izjavo razumela kot njegovo osebno stališče. 
Se je Slovenija odpovedala arbitražni razsodbi? 
 Slovenska vlada – mimo parlamenta – trenutno vodi tudi tiho diplomacijo s Hrvaško, ki naj bi – po neuradnih informacijah s hrvaške strani – pripeljala do skupnega ribolovnega območja. Se je s tem Slovenija v praksi odpovedala arbitražni razsodbi? Kot meni Lovec, je arbitraža pravno dejstvo in kakršna koli rešitev ne bo mogla mimo nje: ""Vprašanje je, v kakšnem obsegu je arbitraža izvedljiva v Piranskem zalivu in zakaj bi bilo to za nas sploh tako pomembno. Ta črta poteka po morju, ribe plavajo mimo nje, v tem smislu se mi zdi dogovor o skupnem upravljanju dober, da se ga pa še nadgraditi. Pomembno je, da se to smatra kot naravno geografsko enoto in da se zaščiti naravne vire, kar pa je ključen kapital.""
Tudi pri hrvaški razglasitvi ekonomske cone, ki dokončno preprečuje Sloveniji dostop do odprtega morja, slovenska vlada ne vidi problemov, nasprotno, Janševa vlada je postala glavni sponzor hrvaškega vstopa v Schengen. Dobri odnosi s Hrvaško so seveda pomembni: toda ali ni cena za Slovenijo in njene vitalne interese previsoka? Lovec odgovarja, ""da nam arbitražni sporazum ni dal lastništva nad prostorom, po katerem bi dostopali do mednarodnih voda, dal nam je pa komunikacijski kanal. V ekonomskih conah ne vidim tveganja. Poskusi pogojevanja hrvaškega vstopa v Schengen doslej niso obrodili sadov, ustvarili pa so ogromno negativne energije in stroškov. Zdaj bo lažja mobilnost, problem migracij se bo prestavil na južno hrvaško mejo. Duh dogovorov je v korist večine Slovencev.""Spomnimo
V polurnem intervjuju za indijsko nacionalno televizijo je premier Janša namreč dregnil v osje gnezdo. V sporu, ali je Tajvan samostojna država ali del Kitajske, ki se med državama odvija že desetletja, je premier Janša namreč odločno zagovarjal Tajvan, nakazal, da podpira njihovo odcepitev od Kitajske in poudaril pomembnost medsebojnega sodelovanja s Tajvanom. Globoko presenečena pa je oblast na Kitajskem, ki je Janševe besede označila kot nevarne, pred časom pa tudi napovedala, da bi poskus osamosvojitve Tajvana pomenil vojno. Tajvan, kjer živi okoli 23 milijonov ljudi, sicer uradno priznava 15 držav, a med njimi ni članic Evropske unije. Ima pa Tajvan v številnih svoja predstavništva.
"
https://www.24ur.com/novice/korona/avstrijski-parlament-izglasoval-obvezno-cepljenje.html,Avstrijski poslanci podprli obvezno cepljenje proti covidu-19,"Avstrijski parlament je prižgal zeleno luč predlogu zakona, s katerim namerava vlada s februarjem za vse odrasle uvesti obvezno cepljenje proti covidu-19. Podprli so ga z veliko večino, 137 poslancev je glasovalo za, le 33 proti, 13 pa se jih je vzdržalo. Gre za najstrožji evropski cepilni protokol – izjema bodo le nosečnice in tisti, ki se ne morejo cepiti iz zdravstvenih razlogov. Pred glasovanjem se je v parlamentarnih klopeh vnela burna razprava, na Dunaju pa so se zbrali tudi protestniki. Parlament je nocoj sprejel tudi strožje kazni za kršitelje ukrepov, inšpektorji bodo lahko podjetje zaprli tudi za ves teden.","

Obvezno cepljenje je imelo podporo znotraj vladajoče koalicije med ljudsko stranko in Zelenimi ter pri opozicijskih socialdemokratih in Neosu. Koalicija je bila soglasna, poroča avstrijska radiotelevizija ORF. Svobodnjaki so predlogu zakona ostro nasprotovali.
Da bi zakon dejansko stopil v veljavo, ga mora sicer potrditi še zgornji dom parlamenta oziroma bundesrat, vendar imajo vladajoče stranke tam večino, dodaja ORF. Glasovanje je predvideno za 3. februar.
Burna razprava
Vodja avstrijskih svobodnjakov (FPÖ) Herbert Kickl je ob začetku današnje razprave v avstrijskem parlamentu dejal, da je nad zakonom, ki uvaja obvezno cepljenje proti covidu-19, zgrožen in šokiran. Ministre avstrijske vlade je tudi spomnil na obljubo, da ne bo splošnega obveznega cepljenja proti covidu-19. ""Gre za zbodljaje v srce njihove verodostojnosti,"" je še dejal Kickl. Dodal je, da želi avstrijska vlada kitajski virus premagati s kitajskim družbenim modelom, na spletni strani poroča avstrijski dnevnik Kronen Zeitung.
Vodja poslanske skupine Zelenih Sigrid Maurer je Kicklu v odzivu namenila besede: ""Sramujte se."" Dodala je, da svobodnjaki ravnajo v celoti cinično, prav njihova politika pa je po njenih besedah krivec za majhen delež cepljenih.
Predsednica opozicijskih socialdemokratov Pamela Rendi-Wagner je izpostavila pomen po njenih besedah občutljive današnje odločitve v parlamentu: ""V zadnjih letih je šlo marsikaj narobe in bilo je veliko zamujenega, zato je precepljenost še vedno prenizka,"" je dejala, a hkrati dodala, da je obvezno cepljenje proti covidu-19, ki si ga nihče ni želel, postalo nujno.
Predsednica Neosa Beate Meinl-Reisinger je menila, da jih je poenotila obsežna utrujenost, saj so bila zadnja leta izjemno naporna, zaradi česar je, kot je dejala, pomembno, da te čase končno pustimo za seboj. Dejala je še, da nikoli več ne bi smelo priti do omejevanja svobode, kot se je to dogajalo med preteklimi zaprtji javnega življenja.
Avstrijski minister za zdravje Wolfgang Mückstein je v parlamentu znova nastopil proti lažnim trditvam o samem cepljenju in dvomu v cepiva. ""Vsi dokazi kažejo, da so vsi pripravki, ki so na voljo v Avstriji, varni,"" je poudaril minister za zdravje, poroča avstrijska tiskovna agencija APA. Ponovil je, da je cepljenje proti covidu-19 varno, za zajezitev virusa pa je potrebna visoka stopnja cepljenja. Dodal je, da nasprotne trditve služijo tudi delitvam znotraj družbe, zaradi česar je širjenje lažnih novic nevarno. ""Vsakega državljana pozivam, naj podvomi v mite o cepljenju,"" je še dejal Mückstein.
Vnaprej napovedali obstrukcije glasovanja
Svobodnjaki so sicer po poročanju časnika Kronen Zeitung dosegli, da je današnje glasovanje za zakon o obveznem cepljenju proti covidu-19 potekalo poimensko. Poslanka Zelenih Ewa Ernst-Dziedzic je že vnaprej sporočila, da je na glasovanju ne bo, ker ne želi glasovati za.
Nekateri poslanci SPÖ so sporočili, da se zaradi bolezni danes večernega glasovanja ne bodo udeležili. Proti naj bi glasovali vsi poslanci iz vrst svobodnjakov.
Dogajanje spremljali protesti
Razpravo in glasovanje v avstrijskem parlamentu so spremljali tudi protesti nasprotnikov cepljenja proti covidu-19 v središču Dunaja. Prvi protestniki so se v bližini parlamenta zbrali že zjutraj. V skladu z avstrijsko zakonodajo o zbiranju so sicer v času zasedanj avstrijskega parlamenta ali deželnega zbora prepovedana zborovanja na prostem v razdalji 300 metrov.
Protestniki so imeli s seboj transparente, na katerih so kritizirali protikoronske ukrepe in obvezno cepljenje, kar je spremljala tudi glasna uporaba piščali in bobnov. O številu udeležencev protestov se navedbe razlikujejo; govora je od več sto do nekaj tisoč protestnikov. Med protestniki je bilo mogoče videti tudi vodjo skrajno desnega gibanja Identitarcev Martina Sellnerja. O večjih izgredih ni bilo poročil, kot je razvidno iz posnetkov na družbenih omrežjih, pa protestniki tudi zvečer še vztrajajo na dunajskih ulicah, policijska prisotnost je močno okrepljena.

Uvedli strožje kazni za kršitelje protikoronskih ukrepov
Avstrijski parlament je nocoj tudi sprejel spremembe zakona o protikoronskih ukrepih, ki predvideva ostrejše ukrepe za tiste, ki ukrepov za zajezitev okužb z novim koronavirusom ne spoštujejo.
Posamezni upravni organi bodo lahko z odločbo za največ sedem dni zaprli tista podjetja, ki bodo predhodno trikrat kaznovana zaradi istega neizpolnjevanja ukrepov (npr. prekoračitev omejitve oseb ali nepreverjanje ustreznih dokazil). V posameznih primerih bodo lahko podjetje takoj zaprli za sedem dni.
Spremembe prinašajo tudi zvišanje najvišjih glob in novost, da so tako inšpektorati za delo kot tudi drugi nadzorni organi po zakonu o varni hrani in varstvu potrošnikov pooblaščeni, da v okviru svojih dejavnosti nadzorujejo spoštovanje aktualnih protikoronskih ukrepov.
Avstrijska ministrica za turizem Elisabeth Köstinger je v izjavi poudarila, da se je zavzemala za zaostritev na tem področju. ""Vsako podjetje, ki krši protikoronske ukrepe, mora biti kaznovano,"" je dejala in dodala, da se s strožjimi kaznimi povečuje pritisk nadzora.
Do 3600 evrov kazni
Trenutno je v Avstriji po osnovni shemi v celoti cepljenih približno 72 odstotkov prebivalcev. Obvezno cepljenje bi sicer uvajali v treh fazah. V začetku februarja bo vsako gospodinjstvo prejelo pisno obvestilo o ukrepu. Ta začetna faza bo trajala do 14. marca in šele potem bodo sprožili nadzor izpolnjevanja obveznosti. Necepljeni bodo morali od takrat naprej računati na kazen, ki bo v hitrem postopku znašala 600 evrov, v rednem postopku pa do 3600 evrov.
Če bodo epidemiološke razmere to zahtevale, se lahko uveljavi tudi tretja faza, ko bo z odlokom zvezne vlade določen časovni rok za cepljenje in nato z odobritvijo parlamenta uvedene tudi avtomatske kazni za necepljene po vsej državi.
Češka vlada opušča obvezno cepljenje starejših in nekaterih poklicnih skupin
Medtem pa je v sredo nova češka vlada pod vodstvom Petra Fiale opustila zamisel o obveznem cepljenju proti covidu-19 za starejše in nekatere poklicne skupine. Odlok o tem je tik pred koncem mandata sprejela prejšnja vlada Andreja Babiša, Fiala pa je dejal, da pod njegovo vlado obveznega cepljenja v državi ne bo. 
Prvi minister vlade, ki jo sestavlja pet strank – Demokratska državljanska stranka (ODS), ki ji pripada tudi premier, TOP 09, krščanski demokrati (KDU-ČSL), Pirati in stranka županov Stan – je ob tem pripomnil, da ne želi poglabljati razkola v družbi, ki ga je povzročila epidemija covida-19.
""Čeprav je cepljenje najučinkovitejše orodje proti hudim oblikam covida-19, ne želimo nikogar siliti vanj,"" pa je na Twitterju zapisal minister za zdravje Vlastimil Valek.
Obvezno cepljenje za prebivalce, stare 60 let ali več, bi moralo začeti veljati 1. marca, poleg tega pa bi veljalo tudi za nekatere poklicne skupine – za zdravstvene delavce in zaposlene v domovih za starejše, za študente medicine, policiste, gasilce in vojake.
Sicer je tudi Češka sredi vala okužb s koronavirusno različico omikron, saj se sooča z velikim številom potrjenih okuženih. V državi je osnovno cepljenih 63 odstotkov ljudi, poživitveni odmerek jih je prejelo okoli 31 odstotkov.
Nova vlada je zato včeraj sprejela predlog posodobljenega zakona o upravljanju epidemije covida-19, ki bo nadomestil obstoječega. Ta namreč neha veljati konec februarja. Vlada z njim ohranja široke pristojnosti omejevanja ali zapiranja dejavnosti ob poslabšanju epidemioloških razmer.

"
https://www.24ur.com/novice/gospodarstvo/posledice-jansevih-izjav-preklici-pogodb-in-izstopi-iz-nalozb.html,Posledice Janševih izjav: preklici pogodb in izstopi iz naložb,"V luči izjav premierja Janeza Janše glede Tajvana so slovenska podjetja, ki delujejo na kitajskem trgu, že prejela odzive partnerjev iz azijske velesile, so navedli v Slovensko-kitajskem poslovnem svetu. Podjetja namreč preklicujejo pogodbe in tudi izstopajo iz dogovorjenih naložb."," 
Po pojasnilih sveta, ki deluje pri Gospodarski zbornici Slovenije, vodi pa ga Žiga Vavpotič, so nekatera podjetja prejela preklice pogodb o nakupu, nekatera sporočila o ukinitvi fizične ali spletne prodaje izdelkov, nekatera pa poročajo, da so kitajski partnerji izstopili iz že dogovorjenih poslovnih naložb.
Spet druga podjetja so spremljala izkušnje Litve, kjer se je zaradi spora s Kitajsko močno zaostril carinski postopek z največjim azijskim gospodarstvom, in poskušajo svoje delovanje preusmeriti čez druge države EU.
""Pri mednarodnem sodelovanju gre v največji meri za stabilnost poslovnega okolja in takoj, ko se to zamaje, gospodarstvo občuti posledice,"" so jasni v Slovensko-kitajskem poslovnem svetu.
Slovenija ima s Kitajsko za 3,7 milijarde evrov blagovne menjave in ta raste. V lanskem letu je bila za 3,5 odstotka višja kot v letu 2019. Več kot tristo podjetij pa s Kitajsko sodeluje tako neposredno kot posredno.
Izvršni odbor sveta je po številnih odzivih, ki so jih sprožile izjave premierja Janše glede Tajvana, že v sredo poudaril pomembnost stabilnih političnih odnosov za poslovno okolje v obeh državah in za napredovanje gospodarske izmenjave. Poudarili so, da morajo gospodarski odnosi ostati nespolitizirani.
Danes so zapisali, da je Slovenija izvozno naravnano gospodarstvo, Kitajska pa eden od njenih največjih partnerjev zunaj EU. V času gospodarskega okrevanja po koronski krizi ni v interesu gospodarstva nič, kar otežuje gospodarsko sodelovanje, so navedli.
""Čeprav so naši izdelki in storitve kakovostni in inovativni, vsaka sprememba v političnih odnosih spremeni dinamiko poslovanja. Zato moramo kot država poskrbeti, da so politični odnosi stabilni, saj lahko le tako pričakujemo tudi stabilno poslovno okolje,"" so dodali.
Opozorili so tudi, da je kitajski trg še posebej specifičen, saj si je s kitajskimi partnerji treba vzeti dovolj časa za vzpostavitev zaupanja. Zato jih skrbi, da bo to zaupanje zamajano.
Na izjave predsednika vlade glede Tajvana se je v sredo zvečer odzval tudi gospodarski minister in podpredsednik vlade Zdravko Počivalšek. Tudi on je podčrtal, da je Kitajska eden največjih slovenskih gospodarskih partnerjev zunaj EU, in dodal, da morajo ""osebna stališča, četudi so podana z najboljšimi nameni, upoštevati gospodarsko realnost"". Slovenska zunanja politika mora imeti po njegovem prepričanju pred očmi v prvi vrsti slovenske gospodarske interese. Danes pa so zaradi Janševih izjav predstavniki poslanskih skupin SD, LMŠ in SAB vložili zahtevo za nujno sejo Odbora za zunanjo politiko.
"
https://www.24ur.com/novice/slovenija/sd-lms-in-sab-zahtevajo-nujno-sejo-ozp-zaradi-jansevih-izjav.html,Pahor: Slovenija dosledno zagovarja načelo ene Kitajske,"Predstavniki poslanskih skupin SD, LMŠ in SAB so vložili zahtevo za nujno sejo Odbora za zunanjo politiko. Razlog: izjave premiera Janeza Janše glede odnosa Slovenije do Tajvana. V omenjenih treh strankah med drugim menijo, da bi lahko imele Janševe izjave dolgoročne posledice na odnose z azijskimi državami in da so v neskladju z dolgoročno strategijo slovenske zunanje politike. Predsednik Pahor jim pritrjuje. ","Predsednik države Borut Pahor je v odzivu na izjave premierja Janeza Janše o Tajvanu in Kitajski izpostavil, da Slovenija že vse od vzpostavitve diplomatskih odnosov s Kitajsko dosledno zagovarja načelo ene Kitajske. Dodal je, da je k temu načelu zavezana tudi Evropska unija. ""Taipei ima gospodarska predstavništva v 20 članicah EU. Ideja, da bi tako predstavništvo odprli v Sloveniji, ni nova. Predsednik jo vidi kot spodbudo gospodarskim odnosom,"" pa so iz predsednikovega urada odgovorili na vprašanje, ali je bil predsednik republike kakorkoli obveščen o odločitvi oz. napovedi premierja Janše.
Predsednik je sicer namerno naredil razliko med Taipeijem, sicer prestolnico Tajvana, in Tajvanom kot državo. V članicah EU so namreč ""predstavništva Taipeija"", ne pa Tajvana, čemur Ljudska republika Kitajska ostro nasprotuje, ker ima Tajvan za del svojega ozemlja in nasprotuje neodvisnosti tega otoka. 
Premier je v ponedeljkovem pogovoru za indijsko televizijo, ko je razkril, da potekajo pogovori s Tajvanom o ""izmenjavi predstavništev"", zatrdil, da ""to ne bo na ravni veleposlaništev"". ""To bo predstavništvo na enaki ravni, kot jih ima že veliko držav članic EU,"" je dejal. Pri tem je Kitajsko ostro kritiziral zaradi odziva na napoved Litve na odprtje diplomatskega predstavništva na Tajvanu in tajvanskega v omenjeni baltski državi, pa tudi sicer Tajvan označil za državo. Na zunanjem ministrstvu pa so povedali le, da pogovori potekajo in da naj bi šlo za vzpostavitev ""gospodarsko-kulturnega predstavništva"". Ni pa jasno, kako daleč so. 
Na kitajskem zunanjem ministrstvu so v sredo Janševe izjave glede Tajvana označili za ""nevarne"" ter izrazili ostro nasprotovanje, češ da je Tajvan nedeljiv del kitajskega ozemlja, načelo ene Kitajske pa da je splošno priznano pravilo mednarodnih odnosov.
Nujna seja OZP zaradi Janševih izjav: 'Nedopustno soliranje na škodo Slovenije'
Trojica opozicijskih poslanskih skupin - SD, LMŠ in SAB - zaradi Janševih izjav o Kitajski in Tajvanu zahteva sklic izredne seje odbora za zunanjo politiko (OZP). Na skupni novinarski konferenci so spregovorili o razlogih za to. 
Kot je uvodoma dejal Matjaž Nemec (SD), ki je tudi član omenjenega odbora, so Janševe izjave v neskladju s pogodbami, ki jih mora RS spoštovati. Gre za strateški premik v odnosu do druge največje gospodarske sile na svetu in za nekonsistentno politiko v trenutku, ko se slovenski športniki odpravljajo v Peking na olimpijske igre. Ob tem pa Nemec opozarja, da je lahko gospodarska škoda precejšnja. Zato pravi, da je pomembno, da se za zaprtimi vrati pogovorijo, ali je prišlo do spremembe strateških ciljev RS. 
Ob tem je Nemec spomnil, da je imela Slovenija s Kitajsko ob pojavu pandemije covida-19 vzpostavljene kanale solidarnosti in je bila prav Kitajska ena od prvih držav, ki je Sloveniji pomagala v času, ko si v Evropi ni bilo moč zagotoviti zaščitnih sredstev za spopadanje s pandemijo.
Opozoril je tudi, da Slovenija kandidira za nestalno članico Varnostnega sveta Združenih narodov, za kar je pomembna tudi podpora afriških in azijskih držav, kjer ima Kitajska svoj vpliv, ""tudi pri glasovih, ki jih Slovenija potrebuje v VS, da se kandidatura izkaže uspešna"". Dejal je še, da gre na eni strani za nekonsistentnost, ko Slovenija išče podporo za nestalno članico VS ZN, na drugi strani pa iskanje konflikta in odpiranja novih vprašanj s še eno od globalnih velesil in drugo gospodarsko velesilo sveta.
Andrej Rajh (SAB) je dejal, da gre ""za nedopustno in samovoljno soliranje partikularnih interesov Janševe stranke na škodo Slovenije"". ""Kitajska je pomembna partnerica, zato je taka politika lahko škodljiva in zaprta seja je več kot na mestu,"" je poudaril. Slovenija pod sedanjo vlado po njegovih besedah postaja ""pobalinski otrok, ki solira in se opredeljuje do tem, o katerih je nihče ni povprašal za mnenje. Taka politika je škodljiva in predstavlja nadaljevanje škodljive politike, ki smo jo zasledili s strani sedanjega predsednika vlade že v času ameriške predvolilne kampanje"".
Svoj podpis pod sklic nujne seje so dali tudi v LMŠ. Nik Prebil je poudaril, da gre za zaostrovanje odnosov s svetovno velesilo po nepotrebnem in da je šla izjava mimo državnega zbora. Dodal je, da je državni zbor tisti, ki kroji, spreminja in sprejema celotno zunanjo politiko Slovenije in opozoril, da so nedavne premierjeve izjave o vzpostavitvi predstavništev s Tajvanom šle mimo državnega zbora. Dodal je, da je bilo danes opaziti tudi neskladnost med predsednikom vlade in ministrstvom za zunanje zadeve, saj slednje javnosti sporoča, da naj bi šlo za gospodarsko ali kulturno predstavništvo. 
Spomnimo, slovenski premier Janez Janša je v pogovoru za indijsko televizijo Doordarshan med drugim razkril, da s Tajvanom potekajo pogovori o izmenjavi predstavništev. Hkrati je bil zelo kritičen do Kitajske, ker se je ostro odzvala na odločitev Litve, da odpre svoje diplomatsko predstavništvo v Tajpeju in dopusti tajvansko v Vilni.
Na njegove izjave se je ostro odzval tudi uradni Peking. Janševe izjave o Tajvanu so označili za nevarne. ""Tajvan je nedeljiv del kitajskega ozemlja. Vlada Ljudske republike Kitajske je edina legitimna vlada, ki predstavlja celotno Kitajsko. Načelo ene Kitajske je splošno priznano pravilo mednarodnih odnosov in univerzalen konsenz mednarodne skupnosti,"" je na novinarski konferenci v Pekingu povedal tiskovni predstavnik kitajskega zunanjega ministrstva Džao Lidžjan.
"
https://www.24ur.com/novice/slovenija/politico-slovenija-bo-okrepila-trgovinske-vezi-s-tajvanom-in-se-prepirala-s-kitajsko.html,Zaradi Janševih izjav glede Tajvana zahteva za izredno sejo OZP,"Zaradi izjav premiera Janeza Janše glede odnosa Slovenije do Tajvana opozicija pripravlja zahtevo za sklic izredne seje odbora za zunanjo politiko, nam je potrdil Matjaž Nemec (SD), član odbora za zunanjo politiko. Kitajsko zunanje ministrstvo se je že ostro odzvalo Janševe izjave, da s Tajvanom potekajo pogovori o ""izmenjavi predstavništev"". Janševe izjave so označili za ""nevarne"". Da gre za potezo, ki bo le še pripomogla k zaostritvi razmer v sporu med Litvo in Kitajsko, pa piše Politico. ","
Kot nam je pojasnil Matjaž Nemec, je zahteva za sklic izredne seje odbora za zunanjo politiko še v fazi priprave, z opozicijo še komunicirajo, verjetno bodo jutri podali uradno izjavo. Seja bo zaprta za javnost. V tem primeru gre za osebno stališče Janeza Janše, ne Republike Slovenije, meni Nemec. Njegove izjave pa bi lahko škodovale interesom Slovenije, saj imajo tovrstna ravnanja vpliv na gospodarsko sodelovanje, je še dodal Nemec.
 Janša se je  na to odzval: ""CK KP Kitajske preko svojih izpostav v #KUL @strankaSD zahteva izredno sejo. Ker da Slovenija ne bi smela gospodarsko sodelovati s Tajvanom, čeprav to počne že dolgo in čeprav ima večina EU in OECD tam že predstavništva,"" je zapisal.
Janša se je danes že odzval  tudi na kritiko evropskega poslanca Milana Brgleza (S&D/SD), ki je v torek zapisal, da gre pri premierjevih izjavah za ""nesramno in noro privatizacijo zunanje politike"". ""Predsednik vlade se požvižga na zakon o zunanjih zadevah in državni zbor, medtem ko nas bo sprl z najmanj dvema velesilama,"" je zapisal Brglez.
Janša je v današnjem odzivu zapisal, da ima velika večina držav članic EU gospodarska predstavništva na Tajvanu in obratno. ""Le ponosni nasledniki diktature v stranki SD lahko nasprotujejo enakopravni in suvereni evropski politiki Slovenije in pristajajo na drugorazrednost. Ker so na Kitajskem na oblasti njihovi vzorniki.""
Poslanec Nik Prebil (LMŠ) je v izjavi za medije izrazil ogorčenje nad tovrstnimi izjavami premierja, ki da mečejo slabo luč na Slovenijo in zaostrujejo odnose s Kitajsko.
Glede možnih posledic je v luči podjetji, povezanih s Kitajsko, omenil tako gospodarske kot politične in izpostavil oster odziv Kitajske. ""S tem predsednik vlade kaže samo, da je provokator, populist in vse prej kot državnik,"" je dejal.
Kot nevaren precedens je označil to, da je Janša obšel državni zbor, kjer da se je doslej usklajevala vsa zunanja politika. ""Potreben bo ustrezen pogovor na ravni državnega zbora in pojasnila s strani vlade,"" je še dejal.
Počivalšek o Janševih izjavah glede Tajvana: Osebna stališča morajo upoštevati gospodarsko realnost
Na nedavne izjave premierja Janeza Janše glede Tajvana se je danes odzval gospodarski minister in podpredsednik vlade Zdravko Počivalšek. Kitajska je eden največjih slovenskih gospodarskih partnerjev zunaj EU, je zapisal in dodal, da morajo ""osebna stališča, tudi če so dana z najboljšimi nameni, upoštevati gospodarsko realnost"". 
""Slovenija je močna, samo kolikor je gospodarsko uspešna. Kljub pandemiji smo okrepili gospodarstvo, še posebej izvoz, kar kaže na naš pravilen pristop. Kitajska je eden največjih slovenskih gospodarskih partnerjev izven EU. Kot sva ugotovila s predsednikom Xi Jinpingom na srečanju Pobude 17+1, se to sodelovanje še krepi,"" je sklenil. 
Naša zunanja politika mora imeti po njegovem prepričanju zato pred očmi v prvi vrsti slovenske gospodarske interese. ""Osebna stališča, tudi če so dana z najboljšimi nameni, morajo upoštevati gospodarsko realnost,"" je  dodal. 
Oster odziv uradnega Pekinga
Po tem, ko je tajvansko zunanje ministrstvo Janši včeraj na Twitterju izrazilo hvaležnost za ""odločno podporo"", je kitajsko zunanje ministrstvo danes v odzivu sporočilo, da ostro nasprotuje napovedim slovenskega premierja o ""izmenjavi predstavništev"" s Tajvanom. 
Janševe izjave o Tajvanu so označili za ""nevarne"". ""Tajvan je nedeljiv del kitajskega ozemlja. Vlada Ljudske republike Kitajske je edina legitimna vlada, ki predstavlja celotno Kitajsko. Načelo ene Kitajske je splošno priznano pravilo mednarodnih odnosov in univerzalen konsenz mednarodne skupnosti,"" je na današnji novinarski konferenci v Pekingu povedal tiskovni predstavnik kitajskega zunanjega ministrstva Džao Lidžjan.
""To je tudi politični temelj odnosov med Kitajsko in Slovenijo ter Kitajsko in Evropo,"" je dodal po poročanju kitajskega spletnega portala v angleškem jeziku CGTN.
O Janševih izjavah piše tudi Politico. ""Gre za potezo, ki bo še dodatno zaostrila napetosti v sporu med Litvo in Kitajsko glede tajvanskega predstavništva,"" so zapisali v članku, ki nosi naslov ""Slovenija bo okrepila trgovinske vezi s Tajvanom in se 'prepirala' s Kitajsko"".
Ob tem so v članku spomnili na Janševe izjave v pogovoru za indijsko televizijo Doordarshan, v katerem je razkril, da ""si prizadevamo za izmenjavo predstavništev"", hkrati pa zatrdil, da ""to ne bo na ravni veleposlaništev"". ""To bo na ravni predstavništev, kakršna ima že veliko držav članic EU,"" je sporočil Janša.
Dejal je, da bo Slovenija podprla vsako suvereno odločitev Tajvancev, ne glede na to, ali bodo želeli živeti neodvisno ali pa se bodo ""svobodno, brez prisile, vojaškega posredovanja, izsiljevanja ali strateškega goljufanja, kot se trenutno dogaja v Hongkongu, odločili, da bi bili radi del Kitajske"".
Kitajsko je ostro kritiziral zaradi odziva na napoved Litve o odprtju litovskega predstavništva na Tajvanu in tajvanskega v Litvi. 
""Uradno je EU podprla Litvo in mislim, da nadaljnji pritisk na Litvo in nekatere druge države v Evropi kitajski vladi ne bo koristil. Dobri trgovinski odnosi so v skupnem interesu. Če skuša ena stran tem odnosom škodovati, bi morda lahko imela kratkoročno korist, dolgoročno pa smo vsi poraženci,"" je dejal. 
Med drugim je opozoril na odgovornost za izbruh pandemije covida-19, o čemer da ""se bo treba še pogovoriti"", in zatrdil, da ""bi kitajske oblasti morale odgovarjati"", ker da sveta niso pravočasno obveščale o grožnji novega koronavirusa.
 
"
https://www.24ur.com/novice/tujina/svet-bi-se-moral-zdruziti-proti-putinu.html,'Svet bi se moral združiti proti Putinu',"To je ocena nekdanjega ukrajinskega predsednika Petra Porošenka za ameriški CNN. Prihaja po tem, ko Rusija še naprej kopiči svoje sile na ukrajinski meji in grozi z dejanji, kar nakazuje na invazijo, če se vsi ne bodo uklonili ""njenim interesom"". Čeprav je zgodovina odnosov med Rusijo in Ukrajino zapletena, pa je aktualna situacija v svojem bistvu preprosta – rožljanje z orožjem na meji samostojne države je nesprejemljivo. In države, ki v luči lastnih interesov razmišljajo o podpori Moskvi, bi morale najprej razmisliti o dolgoročnih posledicah za druga ""potencialna žarišča"", če rusko vedenje postane sprejemljivo. ","
Porošenko je tudi poudaril, da bi morali Ukrajini dovoliti, da se pridruži Natu. Milijarder je sicer Ukrajino vodil od leta 2014 do 2019, oblast je prevzel kmalu po tem, ko je Rusija napadla in nato priključila Krim. Na predsedniških volitvah leta 2019 ga je nato premagal aktualni predsednik Volodimir Zelenski. ""Absolutno je nujno, da obstaja mednarodna solidarnost in enotnost proti Vladimirju Putinu,"" je prepričan Porošenko, ki zahodne voditelje svari, da ruskemu voditelju ne bi smeli zaupati.
Pozval je tudi k povečanju mednarodnih sankcij proti Rusiji: ""Rusijo moramo narediti  šibkejšo, to pa lahko storimo s sankcijami. Ukrajino bi morali narediti močnejšo."" 
Kaj se medtem plete v glavi Vladimirja Putina, ne ve nihče. Porošenko celo meni, da ruski voditelj še sam ne ve, ali se bo ruska invazija dejansko zgodila. Jo je pa označil za ""noro odločitev"" in dejal, da bi morala mednarodna skupnost ""znatno povečati ceno, ki bi jo moral plačati Putin, če ruske sile prečkajo ukrajinsko mejo"".
Pozivov k umiritvi strasti ne manjka. Oglasil se je še turški predsednik Recep Tayyip Erdogan, ki je v Turčijo povabil ruskega in ukrajinskega predsednika, da bi 'rešila nesoglasja' med državama. 
A tako preprosto seveda ni. Napetosti so vezane tudi na dogajanje na domačem političnem parketu obeh držav. Ukrajina se spopada z revščino in korupcijo, Rusija ima gospodarske težave. 
Ekonomisti napovedujejo, da se bo rusko gospodarstvo leta 2022 vrnilo k svojemu predkoronskemu vzorcu počasne rasti, šibkih naložb in prenizkega življenjskega standarda. ""Medtem ko so druge države izkoristile pandemijo za preoblikovanje svoje gospodarske politike, zagon ambicioznih naložbenih projektov ali pospešitev zelene tranzicije, je bil pristop Rusije ta, da se čim prej vrne k običajnemu poslovanju, saj posledice koronavirusa vidi kot potrditev svojega modela stabilnosti nad rastjo. To pomeni močne državne finance in še več umika iz svetovnega gospodarstva, kar ima za posledico nižjo rast in nadaljnji pritisk na gospodinjstva,"" je pred kratkim poročal Moscow Times. 
Seznam težav ruskih težav – ob napovedanem zategovanju pasu – je dolg. Vključuje slabo demografijo, strukturna gospodarska ozka grla, pomanjkanje daljnosežne reforme za diverzifikacijo od prevladujoče vloge naftnega in plinskega sektorja v gospodarstvu, šibko upravljanje, visoko ranljivost za geopolitične spremembe, zastarelo infrastrukturo, veliko neenakost dohodkov in neučinkovito socialno mrežo, je ocenil analitik Levon Kameryan, ki ga še navaja medij. 
Tako je povsem mogoče, da je za razgrevanje ozračja krivo zatekanje Moskve k stari taktiki iskanja zunanjega sovražnika, saj je ta običajno učinkovita za umirjanje notranjega nezadovoljstva, ki bo po pričakovanjih naraščalo.
Ne glede na ruske motive pa ima preostali del sveta nalogo, da se odzove na ruske poskuse destabilizacije območja. Čeprav so na voljo omejena sredstva, se nihče ne želi zaplesti v dejansko vojno, prav tako pa se je Putin že na primeru Krima naučil, da se mu kaj posebej hudega ne bo zgodilo. 
""Želimo si umiritve strasti,"" pravijo ameriški diplomatski viri, ki poudarjajo, da je ameriška diplomacija te dni na tem področju še kako aktivna. Če umiritve strasti ne bo, naj bi Moskvo čakale sankcije. ""Pripravljeni smo iti dlje kot doslej,"" poudarja vir. Tokrat naj bi tako sankcije Rusijo prizadele bolj, kot so jo v preteklosti. Medtem ko podrobnosti še niso znane, je tako mogoče domnevati, da gre za širši obseg sankcij, ki bi bolj prizadele gospodarstvo, kot se je to zgodilo v preteklosti, ko so bili ukrepi omejeni predvsem na ožji krog okoli Putina. 
Toda časovnica reševanja zapleta ni znana. Vir pravi, da je Nato ""pripravljen čakati"" – a ne neskončno. 
Obstaja tudi močno zavedanje, da skuša Rusija tudi v mednarodnem prostoru doseči, da bi prevladala njena interpretacija dogajanja, v katerem je Rusija žrtev, zveza Nato pa zlobni lik. Zato naj bi se Rusija znova zatekala tudi k širjenju dezinformacij, kar pa je lahko izjemno učinkovito orožje, saj prek mednarodno razvejanega režimskega medijskega aparata lažne informacije in pol resnice najdejo pot ne le na družbena omrežja, ampak tudi v uveljavljene medije. 
Vir še poudarja, da so ZDA odločene – skupaj z zaveznicami – ustaviti ruske apetite, saj je rožljanje z orožjem na meji samostojne države nesprejemljivo. Ukrajinsko obrambno ministrstvo ocenjuje, da je v regiji prisotnih že skoraj 130.000 ruskih vojakov in to seveda ni naključje, ampak sporočilo. 
Zaveznice naj bi bile v svojih stališčih enotne, čeprav se pojavljajo ugibanja o vlogi Nemčije, saj tukaj zunanja politika trči ob gospodarske interese. In čeprav je del nemške politike, ki je zdaj tudi del nove vlade, pred volitvami zatrjeval, da bo fokus bodoče zunanje politike države na tem, kar je prav in ne toliko na tem, kaj je dobičkonosno, mnogi dvomijo, da država želi velik spor s Putinom, ki je pred kratkim dejal, da lahko začne dobavljati velike količine poceni plina – in to sredi energetske krize. 
Nova nemška zunanja ministrica Annalena Baerbock je tako te dni skušala pomiriti zaskrbljeno Ukrajino, da država ne bo popuščala glede temeljnih načel ozemeljske suverenosti Ukrajine. Baerbockova je dejala, da je pripravljena na resen dialog z Rusijo o medsebojni varnosti, vendar se ni pripravljena odpovedati ""osnovnim načelom, kot so ozemeljska nedotakljivost, svobodna izbira zavezništev in odpoved grožnjam z nasiljem"". ""Vsako nadaljnje agresivno dejanje bo imelo za Rusijo visoko ceno, ekonomsko, strateško, politično,"" je dejala in poudarila, da je diplomacija edina pot.
Prav vprašanje ozemeljske suverenosti pa je tisto, ki ne bi smelo puščati dvoma o tem, kako ukrepati, še meni ameriški vir. Države, ki v luči lastnih interesov razmišljajo o podpori Moskvi, bi morale namreč najprej razmisliti o dolgoročnih posledicah za druga ""potencialna žarišča"", če rusko vedenje postane sprejemljivo. Ali povedano drugače, če Putin uveljavi svojo voljo na ukrajinski meji, kdo – in s kakšno avtoriteto – bo preprečil podobne težnje drugod?
V Ukrajino je sicer danes prispel ameriški državni sekretar Antony Blinken, ki se bo v petek srečal z evropskimi zavezniki v Berlinu in ruskim kolegom v Ženevi.
Rusija je sicer že večkrat zanikala načrtovanje invazije na sosednjo Ukrajino, je pa zahodnim vladam postavila vrsto zahtev, med drugim, da se Ukrajina nikoli ne pridruži Natu in da bi morale biti vojaške dejavnosti obrambnega zavezništva omejene. 
Pogovori med Zahodom in Rusijo prejšnji teden niso prinesli preboja, nekatere zahteve Moskve pa so že bile zavrnjene.
V eseju, objavljenem v ponedeljek, pa je obrambni minister Združenega kraljestva Ben Wallace Rusijo obtožil, da uporablja Nato za opravičevanje invazije na Ukrajino, Putina pa je obtožil, da ga motivira ""etnonacionalizem"".
""Vse nas mora skrbeti, ker izpod peresa predsednika Putina samega prihaja esej s sedem tisoč besedami, ki postavlja etnonacionalizem v središče njegovih ambicij. Napačno in selektivno sklepanje v najboljšem primeru upraviči podrejanje Ukrajine in v slabšem primeru prisilno priključitev te suverene države. Članek predsednika Putina popolnoma ignorira želje državljanov Ukrajine, hkrati pa vzbuja isto vrsto etnonacionalizma, ki se je stoletja pojavljal po Evropi in še vedno lahko prebudi iste uničujoče sile starodavnega sovraštva,"" je opozoril in dodal, da Velika Britanija ni v sporu z ruskim ljudstvom, ima pa težave z ""zlonamerno dejavnostjo Kremlja"".
"
https://www.24ur.com/novice/tujina/evropski-parlament-odloca-o-novem-predsedniku.html,Roberta Metsola nova predsednica Evropskega parlamenta,Roberto Metsolo iz vrst Evropske ljudske stranke (EPP) so v Strasbourgu izvolili za novo predsednico Evropskega parlamenta. Postala je tretja ženska na tem položaju in najmlajša predsednica parlamenta doslej. ,"
Za izvolitev v prvem krogu glasovanja je bila potrebna absolutna večina. Roberta Metsola je dobila 458 glasov od 616 oddanih veljavnih glasovnic. Njeno izvolitev so poslanci pospremili z glasnim aplavzom. Predsednica, ki bo parlament vodila v drugi polovici mandata, prav danes praznuje 43. rojstni dan.
Metsola si je zagotovila podporo treh največjih političnih skupin v Evropskem parlamentu, poleg njene EPP, še socialistov (S&D) ter liberalcev (Renew). Po izvolitvi se je najprej spomnila pred tednom dni preminulega dosedanjega predsednika Davida Sassolija ter napovedala, da bo nadaljevala njegovo delo. Že v predstavitvi pred glasovanjem je dejala, da si je želel Sassoli imeti vse za skupno mizo, za to pa si bo prizadevala tudi sama. ""Rada bi okrepila kulturo dialoga, politika ne sme biti boj med zmagovalci in poraženci, temveč mora biti v službi državljanov,"" je dejala.
Med prednostnimi nalogami za prihodnje obdobje je izpostavila zeleni dogovor in gospodarsko okrevanje po pandemiji. Opozorila je na nujnost boja proti lažnim informacijam in krepitvi solidarnosti v Evropi. ""Tisti, ki želijo spodkopati demokracijo, vladavino prava, svobodo govora in temeljne pravice, tisti, ki ženske vidijo kot tarče in zanikajo pravice LGBTIQ, vedite, da tega naša hiša ne bo nikoli sprejela,"" je dejala v govoru po izvolitvi.
Metsola, mati štirih otrok, je bila sicer deležna kritik zaradi stališča glede pravice do splava. Ta je na Malti, od koder prihaja, prepovedan, Metsola pa lani ni podprla resolucije Evropskega parlamenta, da bi morali vsem ženskam zagotoviti pravico do prekinitve nosečnosti.
Na to, da bo morala kot predsednica braniti večinska stališča parlamenta, jo je ob čestitki po izvolitvi spomnila vodja skupine S&D Iratxe Garcia Perez, medtem ko je Stepahne Sejourne iz vrst Renew izrazil pričakovanje, da bo podprla pakt Simone Veil, ki zagotavlja pravice ženskam. Francoska političarka Veilova, ki je parlament kot prva ženska vodila med letoma 1979 in 1982, je bila namreč znana po svojih prizadevanjih za pravice žensk, vključno s pravico do splava.
Vodja skupine EPP Manfred Weber pa je ob čestitkah Metsoli spomnil, da nova predsednica prihaja iz majhne države, njena izvolitev pa dokazuje, da tudi majhne države v EU nekaj pomenijo.
Poleg Metsole sta se za predsedniški položaj potegovali še Alice Bah Kuhnke iz vrst Zelenih in Sira Rego iz Levice, medtem ko je Kosma Zlotowski iz Evropskih konservativcev in reformistov (ECR) kandidaturo umaknil.
Socialistu Sassoliju bi se v tem mesecu iztekel mandat. Njegova izvolitev julija 2019 je bila rezultat dogovora treh največjih političnih skupin, da bo v drugi polovici mandata položaj predsednika pripadel EPP.  Tri največje skupine so dogovor o sodelovanju sklenile tudi za drugo polovico mandata. Med prednostnimi nalogami so ohranitev evropskih vrednost in vladavina prava, podnebje, zdravje, digitalizacija in okrevanje gospodarstva. ""Medtem ko skrajneži govoričijo, mi konkretno delamo za državljane,"" so v ponedeljek ob tem na Twitterju zapisali v skupini Renew.
Metsoli čestitke tudi iz Slovenije
Predsednik Pahor je na Twitterju zapisal, da je čestital Metsoli ob izvolitvi in ji zaželel uspešno delo. Premier Janša je zapisal, da novi predsednici parlamenta toplo čestita.
Predsednik DZ Zorčič pa je tvitnil, da ji iskreno čestita. ""Verjamem, da bo pri svojem delu uspešna in se nadejam okrepljenega medparlamentarnega sodelovanja,"" je dodal.
Ob izvolitvi nove predsednice Evropskega parlamenta Metsole, so se odzvali tudi slovenski evropski poslanci. Evropski poslanec Franc Bogovič (SLS/EPP) je ob njeni izvolitvi poudaril, da gre za mlado, a hkrati zelo izkušeno političarko in dolgoletno poslanko. ""Je odločna in entuziastična zagovornica Evropske unije in demokracije ter predana in kompetentna poslanka, ki vedno prisluhne ljudem. Glede na njeno odprtost in zelo povezovalno držo verjamem, da bo odlična predsednica vseh,"" je zapisal in Roberti iskreno čestital.
Čestitkam se je pridružila tudi Ljudmila Novak, ki je dodala, da se je Metsola že v prvi polovici mandata izkazala za dobro podpredsednico evropskega hrama demokracije. ""Njena vizija o demokratični in enotni EU bo izjemnega pomena,"" je še sporočila Novakova.
Evropska poslanca Irena Joveva in Klemen Grošelj (Renew/LMŠ) pa sta po izvolitvi nove predsednice sporočila, da gre za rezultat političnega dogovora treh največjih proevropskih političnih skupin o sodelovanju do zaključka mandata aktualnega sklica parlamenta. Čeprav ju veseli, da je za krmilom parlamenta po dolgih letih ponovno ženska, pa pričakujeta, da bo nova predsednica premogla osebno in politično voljo kredibilnega ter odločnega zastopanja stališč Evropskega parlamenta, zlasti glede vprašanj, o katerih ima različna osebna ali ideološka stališča. Kot sta dodala, pričakujeta, ""da bo predsednica Metsola nadaljevala po poti pokojnega predsednika Davida Sassolija"".
"
https://www.24ur.com/novice/slovenija/vox-populi-sds-pred-stranko-ki-bi-jo-vodil-robert-golob.html,"Vox populi: SDS pred stranko, ki bi jo vodil Robert Golob","Na državnozborskih volitvah aprila bi največ, 15,5 odstotka vprašanih, glasovalo za SDS, sledi nova stranka, ki bi jo vodil Robert Golob, s 15,4 odstotka glasov, na tretje mesto bi se uvrstila SD z 10,3 odstotka.","SDS bi medtem imela prepričljivejšo prednost pri standardnem vprašanju, koga bi volili, če bi bile volitve v nedeljo, kažejo rezultati ankete Vox populi, ki jo je za časnika Dnevnik in Večer pripravila agencija Ninamedia.
Pri standardni javnomnenjski anketi Vox populi anketarji zastavijo odprto vprašanje: Če bi bile v nedeljo volitve, katero stranko bi volili? Nato vprašani sam odgovori (na priklic), kakšna je njegova izbira. Pri volilni anketi pa anketarji navajajo seznam političnih strank, kar naj bi predstavljalo simulacijo glasovalnega lističa.
Tako pri volilni anketi trem omenjenim strankam sledijo Levica (5,9 odstotka), NSi (4,5 odstotka) in LMŠ (4,3 odstotka). Parlamentarnega praga ne bi prestopili SAB (3,1 odstotka), Naša dežela (2,9 odstotka), Konkretno (2,8 odstotka), Vesna (1,9 odstotka), Zeleni Slovenije (1,6 odstotka), Dobra država (1,1 odstotka) in SLS z odstotkom glasov. Manj kot odstotek volivcev bi glasovalo za parlamentarni stranki DeSUS (0,9 odstotka) in SNS (0,7 odstotka) ter za Piratsko stranko (0,7 odstotka). Kar 24,6 odstotka vprašanih ne ve, koga bi volilo oz. se volitev ne bi udeležilo.
SDS bi osvojil 23 sedežev, stranka Roberta Goloba pa 22
Po teh rezultatih bi SDS osvojil 23 poslanskih sedežev, stranka Roberta Goloba 22, SD pa 16. Sledijo Levica z devetimi poslanci, NSi s sedmimi, LMŠ s šestimi in SAB s petimi poslanci.
Anketa, ki je potekala od torka in četrtka prejšnji teden, je zajela vzorec 1050 anketirancev.
Po klasični anketi bi, če bi bile volitve v nedeljo, za SDS glasovalo 18,1 odstotka vprašanih, za SD 13,6 odstotka in za Levico 7,8 odstotka. Sledijo NSi s 5,3 odstotka, LMŠ (5,1 odstotka) in SAB s štirimi odstotki. Pod parlamentarnim pragom bi se znašle stranka, ki bi jo vodil Robert Golob, z 2,4 odstotka, Naša dežela (1,4 odstotka), Resnica (1,3 odstotka) in Piratska stranka (1,2 odstotka). Manj kot odstotek bi glasoval za DeSUS (0,9 odstotka), SNS (0,4 odstotka) in SLS (0,2 odstotka). Neopredeljenih je 31,1 odstotka vprašanih, medtem ko jih 5,4 odstotka ne bi volilo.
Delo vlade je kot uspešno ocenilo 31,2 odstotka vprašanih, kot neuspešno pa 66,7 odstotka. Nazadnje je vlada presegla 30 odstotkov pri vprašanju uspešnosti decembra 2020, spominja časnik Dnevnik.
Anketo so izvedli med torkom in četrtkom na vzorcu 700 oseb.
"
https://www.24ur.com/novice/tujina/srbi-se-zavzemajo-za-vstop-v-eu-na-referendumu-podprli-ustavne-spremembe.html,"Srbi se zavzemajo za vstop v EU, na referendumu podprli ustavne spremembe","Volivci v Srbiji so na nedeljskem referendumu podprli ustavne spremembe na področju pravosodja, h katerim se je država zavezala v procesu približevanja EU. Po še nedokončnih podatkih je za spremembe glasovalo 61,8 odstotka volivcev, 37,1 odstotka pa jih je bilo proti.","Srbski predsednik Aleksandar Vučić je po poročanju srbske tiskovne agencije Tanjug dejal, da je Srbija s tem v svet poslala pozitivno sliko. ""Naredili smo dobro stvar za državo,"" je dejal.
Tudi predsednik srbske narodne skupščine Ivica Dačić je pozdravil rezultate referenduma. Dejal je, da je zadovoljen z volilno udeležbo, ki je glede na začasne podatke znašala okoli 30 odstotkov. Uspešen referendum bo po njegovih besedah prinesel boljše pravosodje, hitrejše sprejemanje reform in napredek Srbije na poti evropskih integracij, na spletu poroča srbska javna radiotelevizija RTS.
Spremembe ustave, ki so jih potrdili državljani, so pozdravili tudi v srbskem sodniškem društvu. S tem so po njihovem mnenju omogočili vzpostavitev boljšega institucionalnega okvira za sodstvo in tožilstvo.
Evropski komisar za širitev Oliver Varhelyi je medtem poudaril, da potrditev sprememb predstavlja pomemben korak in zavezanost Srbije evropski poti. Zavzel se je za nadaljnje sodelovanje s srbskimi oblastmi pri reformah, da bi dosegli napredek na poti v EU.
Srbski volivci so na nedeljskem referendumu odgovarjali na vprašanje, ali so za potrditev akta o spremembi ustave. Gre za ustavna dopolnila, ki jih je novembra lani sprejel parlament ter zadevajo imenovanje sodnikov in tožilcev.
Sodnikov in tožilcev po novem ne bodo več izbirali v parlamentu, ampak jih bosta dva neodvisna organa, sodnike visoki sodni svet, tožilce pa visoki tožilski svet. Sodni svet, ki sicer že obstaja, bo imel novo sestavo. Tvorilo ga bo šest sodnikov, ki jih bodo izbrali sodniki med seboj in štirje ugledni pravniki, ki jih bodo izbrali poslanci z dvotretjinsko večino in predsednik vrhovnega sodišča.
Visoki tožilski svet, ki bo izbiral tožilce, bo nadomestil sedanji državni tožilski svet. Pet njegovih članov bodo izbrali tožilci, štiri pa poslanci z dvotretjinsko večino na predlog pristojnega odbora. Člana sveta bosta po funkciji tudi vrhovni javni tožilec in pravosodni minister.
Opozicija opozarja, da ustavna dopolnila ne bodo prinesla sprememb, saj da ima politika v rokah sodnike in tožilce.
"
https://www.24ur.com/novice/tujina/vucic-srbija-se-avstralskim-sportnikom-ne-bo-mascevala.html,Vučić: Srbija se avstralskim športnikom ne bo maščevala,"Srbska javnost je izgon svojega teniškega asa Novaka Đokovića iz Avstralije sprejela z ogorčenjem. Praktično vsi se strinjajo, da je politika premagala šport, prepričani so, da se je najboljšemu tenisaču na svetu zgodila krivica. A predsednik Aleksandar Vučić trdi, da bo Srbija odločitev sprejela dostojanstveno in se avstralskim športnikom ne bo maščevala.","
""Ne bomo maščevalni, avstralski narod ni nič kriv. Narod je pokazal, da je z nami, politika ni bila. Avstralski športniki bodo k nam kmalu prišli na atletsko prvenstvo in mi jih bomo pričakali odprtih rok. Obnašali se bomo povsem drugače, kot so se oni do Đokovića,"" je dejal predsednik Srbije Aleksandar Vučić, ki je s teniškim igralcem pred letom v domovino opravil tudi telefonski pogovor.
Ob tem je dejal, da Đokovića doma nestrpno pričakujejo. ""Vrne se lahko pokončno, za nas je heroj. Tisti, ki mislijo, da so izgnali neke principe, so dokazali, da jih sploh nimajo. Deset dni so maltretirali teniškega igralca, da bi mu na koncu sporočili tisto, kar so že od začetka vedeli, da mu bodo. Ne bi bilo težav, če bi mu že na začetku povedali, da ga kot necepljenega ne bodo spustili v državo. Nato pa so se spomnili zdravstvenih izjem, po katerih so nekateri lahko dobili vizo. Novak je vse storil tako, kot je bilo treba, a mora vseeno domov,"" je ogorčen Vučić.
Medtem ko Vučić ne načrtuje povračilnih ukrepov, pa te zahteva opozicija. Koalicija NADA zahteva, da se avstralski veleposlanik razglasi za nezaželeno osebo, saj naj bi šlo za pregon avstralskih politikov, ki so proti Srbu in Srbiji.
""Ne le da so najboljšemu igralcu napravili nenadomestljivo škodo, ponižali so Srbijo in vse njene državljane. Zato moramo ostro odgovoriti na arogantno obnašanje avstralskih oblasti. Naš ambasador mora zapustiti Avstralijo, njenega tukaj pa razglasiti za nezaželeno osebo,"" zahteva Miloš Jovanović, kandidat za predsednika.
Podporo Đokoviću so že izrazili tudi minister za šport Vanja Udovičić, domača teniška zveza, številni drugi športniki in tudi politiki. ""Odločitev o Đokovićevem izgonu je škandalozna in je pokazala, kako v nekaterih drugih državah funkcionira oziroma ne funkcionira vladavina prava,"" je izjavila srbska premierka Ana Brnabić.

"
https://www.24ur.com/sport/ostalo/novak-dokovic-odlocitev.html,"Primer Đoković: Sodniki zavrnili pritožbo, Novak na poti v domovino","Zaslišanje v primeru Novak Đoković se je zaključilo. Trije sodniki so odločili, da bodo potezo pristojnega ministra Alexa Hawka, ki je Srbu preklical vizo, potrdili. Končno odločitev so sporočili v nedeljskih jutranjih urah. Srb je moral zapustiti Avstralijo in je že na letalu za Dubaj, državi pa bo moral plačati tudi odškodnino. Njegovi odvetniki so namignili, da se na zadnjo odločitev ne bodo pritožili, kar je Đoković v izjavi za javnost že potrdil."," 
Sodniki James Allsop, Anthony Besanko in David O’Callaghan so odločali, ali bo Đoković, številka ena svetovnega tenisa, lahko branil naslov zmagovalca na OP Avstralije. Odločitve pristojnega ministra Alexa Hawka niso razveljavili in Novak Đoković ne bo smel zaigrati na letošnjem OP Avstralije. Njegovi odvetniki sodnikom še niso mogli zagotoviti, da se na njihovo odločitev ne bodo pritožili, vendar so namignili, da se po vsej verjetnosti ne bodo.
Đoković se bo moral odpraviti na letališče in odleteti iz države. Časnik The Age je poročal, da bo državo zapustil z rednim letom ob 12.30 po slovenskem času. Tako se je tudi zgodilo, iz Melbourna je naprej poletel v Dubaj, nato bo nadaljeval pot v domovino. Kdaj se bo lahko vrnil v Avstralijo, je veliko vprašanje, saj mu ob deportaciji grozi triletna prepoved vstopa v državo. Poleg tega bo moral Avstraliji plačati odškodnino. 
Đoković se je nahajal na letališču v Melbournu, kjer je čakal na odhod z letalom v Dubaj:
Pred branjem odločitve je sodnik Allsop razložil, da zaslišanje ni namenjeno presojanju, ali je bila ministrova odločitev pravilna, ampak so se morali sodniki odločiti, ali je bil preklic vize neutemeljen in posledično nezakonit. Sodniki očitno menijo, da ni bil. 
Avstralska teniška zveza je tudi že sporočila, kdo bo Srba zamenjal v žrebu za OP Avstralije. To bo 150. igralec na svetovni lestvici ATP, Salvatore Caruso, ki bo v prvem krogu zaigral proti Đokovićevemu rojaku Miomirju Kecmanoviću.
Hitro sta se oglasila Đoković in HawkeHitro se je oglasil Novak Đoković: ""Zelo sem razočaran na sklepom sodišča, ki je zavrnilo mojo pritožbo na ministrovo odločitev. To pomeni, da ne bom smel nastopiti na OP Avstralije. Odločitev sodišča spoštujem in sodeloval bom s pristojnimi oblastmi v zvezi s svojim odhodom iz države. Neprijetno mi je, da je bila vsa pozornost te dni namenjena meni. Upam, da se bomo zdaj vsi lahko osredotočili na tenis in na turnir, ki ga ljubim. Igralcem, zaposlenim, prostovoljcem in navijačem želim vse najboljše na turnirju. Na koncu bi se rad zahvalil svoji družini, prijateljem, ekipi, podpornikom, navijačem in rojakom za njihovo podporo. Vsi ste bili zame velik vir moči. Zdaj si bom vzel čas za počitek in okrevanje."" Njegovi predstavniki za stike z javnostjo so potrdili, da Srb ne bo na voljo za dodatne izjave do zaključka OP Avstralije.
Alex Hawke je dejal: ""Današnja odločitev sodišča me veseli. Stroga avstralska politika varovanja meja nas je zaščitila med pandemijo, kar je pripomoglo k eni najnižjih stopenj umrljivosti na svetu, najhitrejšemu okrevanju gospodarstva in najvišji stopnji precepljenosti. Stroga politika varovanja meje je tudi temeljnega pomena za varovanje avstralske družbene povezanosti, ki se kljub pandemiji še naprej krepi.
Avstralci so veliko žrtvovali, da bi prišli do te točke, in Morrisonova vlada je trdno zavezana zaščititi ta položaj, kar Avstralci tudi pričakujejo. Do danes se je cepilo približno 43 milijonov Avstralcev.  Več kot 91,6 % Avstralcev, starejših od 16 let, je v celoti cepljenih. Zato je lahko Avstralija začela postopno in varno odpirati svoje mednarodne meje. To je rezultat uspešnega programa cepljenja.""
Spregovoril tudi premier Morrison
Avstralski premier je odločitev sodišča komentiral tako: ""Ta odločitev o preklicu vize je bila sprejeta zaradi zdravja, varnosti in reda ter v javnem interesu. Veseli me odločitev, ki ohranja naše meje trdne in varuje Avstralce.""
""Sodišču se zahvaljujem za njegovo takojšnjo pozornost, vsem vpletenim pa za potrpežljivost. Zdaj je čas, da nadaljujemo z OP Avstralije in poleti uživamo v tenisu.""
Đokovićeva obramba
Vrhovni sodnik Allsop je zaslišanje začel z razlago, zakaj so se odločil, da bodo prisotni kar trije sodniki. K temu je pripomoglo dejstvo, da Đoković, če bi bil preklic vize potrjen, pred začetkom OP Avstralije ne bi imel dovolj časa za ponovno pritožbo, zato mora biti odločitev sodišča dokončna. Allsop je že pred začetkom govora Đokovićevega odvetnika zaprosil za čim učinkovitejš način komunikacije in izrazil željo, da bi se zaslišanje zaključilo še pred odmorom za kosilo. To se pozneje ni zgodilo, saj so nagovori odvetnikov potekali tudi po odmoru. 
Đokovićev odvetnik Nicholas Wood je obrambo začel s trditvijo, da minister Hawke pri odločitvi ni upošteval zdravstvenih dokazov, ki jih je predložil Đoković. Kot glavni razlog za ukinitev vize je Hawke po Woodovem mnenju podal predvidevanje vlade, da je Srb na splošno proti cepljenju. Wood je nato zatrdil, da za tako trditev nimajo dovolj dokazov. Namignil je tudi, da je edini razlog, zakaj je Đokovićev prihod v Avstralijo mobiliziral nasprotnike cepljenja, ravno odločitev vlade, da Srba pripre in poskuša deportirati. Po njegovem mnenju so torej prav dejanja vlade motivirala skupine, ki so proti celjenju. Dejal je, da ta motivacija ne bi bila prisotna, če bi Đokoviću preprosto dovolili, da nastopi na OP Avstralije.
Vlada zanika vse namigovanje obrambe
Vladni odvetnik Stephen Lloyd je zanikal vse trditve Đokovićevega odvetnika. Dodal je, da minister za sprejetje odločitve ne potrebuje direktnih dokazov, ampak lahko za to uporabi druge primere in podatke. Nato je povedal, da minister razume, zakaj se Đoković po okužbi sredi decembra lani ni cepil, vendar to dejstvo ni moglo vplivati na njegovo odločitev, da se ni cepil pred okužbo.
Odvetnik vlade je namignil, da Đoković razen okužbe ni predložil nobenega drugega objektivnega razloga za odločitev, da se ne cepi. Po njegovem mnenju je torej dejstvo, da Đoković še ni cepljen, samo po sebi dokaz, da je Srb načeloma proti cepljenju. Đokovićevo nasprotovanje cepivom še pred epidemijo pa po Lloydovem prepričanju le še potrjuje, da se njegovo mnenje o cepljenju v bližnji prihodnosti ne bo spremenilo.
Vrhovni sodnik Allsop je po zaključku nagovorov obeh odvetnikov povedal, da bodo sodniki za sprejetje odločitve potrebovali preostanek popoldneva in mogoče tudi večera po avstralskem času (nedelja dopoldne po našem času). Namignil je tudi, da do odločitve mogoče ne bodo prišli danes po njihovem času, ampak šele jutri. V tem primeru bi javnost njihovo odločitev slišala v poznih nedeljskih urah po našem času ali celo v ponedeljek dopoldne. 
Novak Đoković se je med zaslišanjem po Instagramu javil avstralskemu tenisaču Thanasiju Kokkinakisu, ki je po številnih poškodbah v zadnjih letih v Adelajdi osvojil svoj prvi turnir v karieri. Đoković mu je v zasebnem sporočilu na Instagramu sporočil: ""Thanasi, čestitke za osvojitev tvojega prvega turnirja v domačem mestu. Verjamem, da je zmaga po vseh težavah s poškodbami še slajša. To si zaslužiš! Odlično za tenis, srečno v Melbournu.""
Odzivi drugih
Avstralski politik Craig Kelly je na Twitterju zapisal: ""Geniji in klovni lahko slavijo, ampak tako imenovani odvetniki za človekove pravice in tisti, ki verjamejo v Avstralijo kot 'svobodno državo', bi morali biti zgroženi.""
Spodnjega odziva Nicholasa Kyrgiosa ni treba prevajati.
Novinar Ben Rothenberger je predstavil lahkotnejši pogled na odločitev sodišča: ""V zadnjem desetletju ni bilo lahko premagati Novaka Đokovića na OP Avstralije.""

"
https://www.24ur.com/novice/slovenija/360-odstotkov-vec-urgentnih-napotitev-pet-namesto-22-bolnisnicnih-dni-stanje-je-resnicno-kriticno.html,"360 odstotkov več urgentnih napotitev, v bolnišnici pet namesto 22 dni. 'Stanje je kritično'","Zakorakali smo v leto 2022. Še eno leto tako začenjamo v znamenju koronavirusa, ki ob zdravstvenih in gospodarskih za seboj pušča tudi družbene posledice, še posebej pa posledice na duševnem zdravju otrok in mladostnikov. Številke so skrb vzbujajoče. ""Imamo od dvesto pa do tristo šestdeset odstotkov več urgentnih napotitev, kot smo jih imeli pred epidemijo,"" pravi naša sogovornica, izred. prof. dr. Hojka Gregorič Kumperščak, pedopsihiatrinja in predstojnica Enote za otroško in mladostniško psihiatrijo v UKC Maribor.  ","A čeprav bodo mnogi otroci in mladi posledice epidemije na svojem duševnem zdravju čutili še dolgo, bi bilo za vse težave več kot narobe okriviti covid-19. ""Uničili smo vse avtoritete. Toda za otroke je slabo, če nimajo nobene avtoritete. V hospitalni oskrbi imajo skoraj tri četrtine mladostnikov diagnozo 'razvijajoča se osebnostna motnja', ker se v razvoju njihove identitete pojavljajo različne motnje in zaostanki,"" poudarja strokovnjakinja. Te trdovratne osebnostne motnje pa so posledica družbenih sprememb.
""Celotna družbena konstelacija za otroke in mladostnike ni prav spodbudna""
Otroci in mladostniki so poleg starejših največja žrtev te epidemije, poudarja sogovornica: ""Onemogočeno jim je opravljati razvojne naloge, ki pa jih lahko opravljajo le, ko so otroci oziroma najstniki. Zdaj pa v novo leto vstopajo z veliko mero anksioznosti, tudi zato, ker ne vedo, kako bo potekalo šolanje, kako bo s prostočasnimi aktivnostmi, krožki, druženjem. Številni so v karanteni, kar pomeni, da se pravzaprav spet šolajo na daljavo, in prav ta nestanovitnost slabša duševno zdravje otrok, mladostnikov in seveda tudi odraslih.""
Ko govorimo o učinkih epidemije, se seveda pojavi vprašanje, kako dolgoročni bodo oziroma kako se bodo odražali, ko bodo ti otroci in mladostniki odrasli. Strokovnjakinja poudarja, da nekega splošnega zaključka o tem preprosto ni mogoče podati,  kajti vsak otrok oziroma mladostnik je drugačen. Gre za čas razvoja, ko se osebnost šele gradi, zori in se spreminja. ""Veliko je odvisno od tega, kakšne osebnostne lastnosti ima ta otrok, kakšen temperament ima, kako prilagodljiv je. Zelo pomembno pa je tudi, kakšni so starši, kako se oni prilagajajo na to kritično situacijo – torej ali iz nje delajo veliko katastrofo ter svoje stiske in probleme, ki so nedvomno realni, delijo z otrokom ali mladostnikom in ga s tem še dodatno spravljajo v stisko ali pa morda ravnajo ravno nasprotno in mu povedo, da smo kot družba pred izzivom, ki ga bomo s skupnimi močmi verjetno lahko premagali.""
Poleg otroka in staršev so seveda pomemben dejavnik tudi šola in sošolci, kajti za mladostnike je mnenje njihovih vrstnikov zelo pomembno: ""Ali torej velja med njimi prepričanje, da se dogaja katastrofa ali vlada optimizem, da bo situacijo mogoče prebroditi."" 
Zanemariti pa ne gre niti vpliva celotne družbe, a kot poudarja strokovnjakinja, ta za otroke in mladostnike trenutno ni prav spodbudna, saj smo izjemno polarizirani ""Pravzaprav celotna družbena konstelacija za otroke in mladostnike ni prav spodbudna. Otroci in mladostniki, pri katerih se bodo vsi ti faktorji sešteli v 'minus', bodo po epidemiji slabše opremljeni – morda z nekaj neopravljenimi razvojnimi nalogami – kakor če epidemije ne bi bilo. Seveda bo večina kljub epidemiji ostala zdrava, ampak če jih v času epidemije samo nekaj odstotkov razvije nove duševne motnje, ki jih brez epidemije ne bi imeli, nas mora to skrbeti.""
Alarmantne številke
O vplivih epidemije na duševno zdravje se govori že od njenega začetka. A podatki, ki so s tem povezani, so več kot skrb vzbujajoči – tudi zaradi dejstva, da so kapacitete strokovne pomoči pri nas omejene: ""Situacija je zelo kritična, število otrok in mladostnikov, ki potrebujejo pomoč na področju duševnega zdravja, se je izrazito povečalo. Če govorimo o anksioznih stanjih, depresivnih stanjih in motnjah hranjenja, gre za tudi okoli 40-odstotno povečanje. Zelo se je povečala tudi prisotnost samomorilnih misli pri mladostnikih, tako da se pedopsihiatri soočamo z velikim pritiskom.""
 V Sloveniji imamo tri centre, ki izvajajo urgentno dejavnost na področju duševnega zdravja otrok in mladostnikov in so priključeni bolnišničnim oddelkom otroške in mladostniške psihiatrije – dva v Ljubljani in enega v Mariboru. ""Soočamo se s številkami, ki so videti kot tiskarska napaka. In če boste pisali številke, jih napišite z besedo. Od dvesto pa do tristo šestdeset odstotkov več urgentnih napotitev imamo, kot smo jih imeli pred epidemijo,"" poudarja Gregorič Kumperščakova. 
 ""Vse to pa pokrivamo praktično z istim kadrom in prostori kot pred epidemijo, kar je seveda nevzdržno,"" dodaja. Poudari, da so jim v veliko pomoč specializanti. ""Toda zaradi trenutne situacije se v tem trenutku v veliki meri soočajo samo z urgentno pedopsihiatrijo, saj zmanjkuje časa, da bi jih učili 'normalne pedopsihiatrije'. Tako da so vse to slabe rešitve, na katere ne moremo biti ponosni in ki morajo biti samo začasne."" 
Prostih bolnišničnih postelj za otroke in mladostnike, ki potrebujejo psihiatrično pomoč, pravzaprav ni. ""Vsi štirje bolnišnični oddelki v Sloveniji – trije v Ljubljani in eden v Mariboru – imajo neprestano polno zasedene oziroma 120- ali 130-odstotno zasedene postelje. Soočamo se s takšnim pretokom pacientov, da ob deseti uri enega odpustimo, čez 30 minut pa je na postelji že drugi. Žal imamo čakalne dobe tudi za paciente, ki bi morali biti sprejeti urgentno, a jih zaradi prostorske in kadrovske stiske nimamo kam namestiti.""
Nemogoče si je zatiskati oči pred dejstvom, da vse skupaj – kljub trudu osebja – povzroča tudi slabšo oskrbo pacientov. Dovolj je pogled na podatke o ležalnih dobah. ""V Enoti za otroško in mladostniško psihiatrijo, kjer delam, smo imeli v času pred covidom povprečno ležalno dobo okoli 22 dni. Nekateri mladostniki, denimo z motnjami hranjenja, so bili hospitalizirani tudi po šest mesecev, nekateri z akutnimi stiskami pa kakšen teden. Skratka, povprečno 22 dni. Ko smo gledali podatke za januar 2021, se je povprečna ležalna doba skrajšala na pet dni, kar je katastrofalno. V petih dneh ne moreš v otroški in mladostniški pedopsihiatriji niti postaviti diagnoze, saj je diagnostika zelo obsežna. Pogovarjati se je treba s starši in šolo, opraviti kliničnopsihološka testiranja, ki vzamejo čas. Tudi učinek terapije, ki jo uvajamo, je običajno viden šele čez nekaj tednov.""  Oktobra 2021 je bila ležalna doba dvanajst dni, a tudi to je še vedno veliko manj kot v predkoronskem obdobju. 
Pomanjkanje kadra na vseh nivojih, tudi v 25 novih centrih. Pazite se ""vojnih dobičkarjev""
Kot poudarja, so sicer z ministrstvom za zdravje naredili načrt, kako bi se lahko hospitalne kapacitete nekoliko povečale. ""Univerzitetna psihiatrična klinika v Ljubljani je dobila deset novih postelj v prostorih, ki so jih preuredili. Je pa dejstvo, da so to samo prostori, ni pa kadra. Ni ne pedopsihiatrov, ne kliničnih psihologov, ne medicinskih sester, kar pomeni, da te postelje v resnici niso funkcionalne. V Mariboru smo hospitalne kapacitete povečali za 30 odstotkov. Izpraznili smo timsko sobo, kjer smo običajno imeli pogovore starši, CSD-ji in šolo, ter tja postavili tri postelje, ker je prostor dovolj velik. Seveda pa nismo dobili novega pedopsihiatra, tako da je stanje resnično kritično.""
 
Težave so tudi na primarnem nivoju. ""Pedopsihiatri v zdravstvenih domovih in centrih za duševno zdravje otrok in mladostnikov so polno zasedeni, tudi tam se daljšajo čakalne dobe, tako da smo vsi soočeni z res velikim porastom števila otrok in mladostnikov, ki potrebujejo pomoč. Ni pa to slovenska posebnost, s temi izzivi se soočajo tudi vse druge evropske države.""
""Na nivoju regij se je sicer v skladu z Resolucijo o nacionalnem programu duševnega zdravja, sprejeto pred časom, vzpostavilo 25 novih centrov za duševno zdravje otrok in mladostnikov, kar je seveda dobra novica, a se tudi tam soočajo s kadrovskim primanjkljajem. Premalo je predvsem pedopsihiatrov in kliničnih psihologov. Ko pa bodo ti centri polno zaživeli – in s kadrom, kot je navedeno v predlogu – torej ko bo imel vsak center pedopsihiatra ter določeno število kliničnih psihologov in ostalih članov tima, pa se bodo razmere verjetno vendarle nekoliko normalizirale,"" dodaja Gregorič Kumperščakova. 
Toda številni pomoč potrebujejo zdaj. Poročila o čakalnih dobah ter pomanjkanju kapacitet in kadra jih strašijo, številni, ki bi zase ali za svojce potrebovali pomoč, jo iščejo tudi v oglasih, še posebej na družbenih omrežjih. A vsaka ""vojna"" ima vojne dobičkarje in vojna s covidom-19 ni nič drugačna. Poplava ljudi, ki ponujajo takšne ali drugačne oblike pomoči, je razvidna, takoj ko obiščete kakšno družbeno omrežje. Kako se znajti v tem kaosu, zlasti če iščete pomoč za otroka? ""Kot rečeno, imamo v Sloveniji 25 centrov za duševno zdravje otrok in mladostnikov, ki so opremljeni s kadri, kot so socialni delavec, specialni pedagog, delovni terapevt, psiholog, nekateri imajo tudi pedopsihiatra. Tako da je najboljše, da se starši najprej obrnejo na te centre in morda tam tudi povprašajo, ali ti centri priporočajo še koga drugega. To naj bo torej torej prvi stik za informacije. Tudi na spletni strani NIJZ (Za duševno zdravje – Mira) najdejo vire pomoči in na spletni strani Združenja za otroško in mladostniško psihiatrijo. Pri iskanju pomoči zunaj tega okvira pa je nujno preveriti, kakšno formalno znanje in kakšne licence imajo ljudje, ki ponujajo pomoč. Kolikor sama poznam situacijo, pogosto nimajo licenc za delo z otroki in mladostniki. Prav tako se je dobro pozanimati pri kom, ki je z otrokom že bil pri tem ponudniku pomoči.""
Dva ekstrema: prepozno po pomoč in ""psihiatrizacija družbe""
Kako hitro pa pri nas poiščemo pomoč ob težavah z duševnim zdravjem? Zelo pozno, morda zelo hitro? ""Pri nas pokrivamo urgentna, težka stanja, ki potrebujejo hospitalizacijo. Pravzaprav vidimo oba ekstrema. Po eni strani pridejo mnogi prepozno, denimo z že tako nizko telesno težo, ko gre za motnje hranjenja, da bi bilo že skoraj nujno parenteralno hranjenje. Ali pa v resnično slabem psihičnem stanju, ko je depresija že nekaj časa prisotna in že celo nekaj časa ne hodijo v šolo. Vsekakor bi bilo boljše, če bi ti otroci pomoč dobili prej. Na drugi strani pa je drugi ekstrem: na urgenco, v bolnišnico oziroma k pedopsihiatru prihajajo po pomoč otroci in mladostniki v stiskah, ki so normalne in bi jih morali reševati na drugih nivojih, zunaj medicine – v družini, šoli ali svetovalnici, vsekakor pa ne potrebujejo pedopsihiatrične pomoči. Na srečo se je stigma duševne stiske ali motnje močno zmanjšala, posledično pa je vedno več otrok, mladostnikov in tudi odraslih, ki poiščejo pomoč. Pojavlja pa se tudi že psihiatrizacija družbe, ko se vsako slabo počutje ali slaba ocena zdi velik problem, celo bolezen, in se išče pomoč pri pedopsihiatru, kar pa seveda tudi ni potrebno.""
Koliko k situaciji pripomorejo družbena omrežja, kot je TikTok? Velika skupina njihovih uporabnikov emocionalnim oziroma duševnim stanjem pravzaprav posveča pretirano pozornost. ""Pedopsihiatri smo se danes pravzaprav prisiljeni ukvarjati tudi s temi vidiki. Tudi sama od otrok in mladostnikov dobivam posnetke izzivov na TikToku. Obstaja subkultura otrok in mladostnikov, ki se po spletu spodbujajo k samopoškodovanju ali celo samomorilnemu vedenju, čeprav je to kaznivo dejanje. Toda ti mladostniki ne vedo, v kaj se spuščajo, ne zavedajo se, da ima lahko neka igra, nek izziv tudi smrtni izid, s čimer smo žal že tudi bili soočeni. A dandanes je takšne stvari nemogoče ustaviti. Medicina tega zagotovo ne more, še manj pedopsihiatrija. Mogoč bi bil le družben konsenz o tem, kako spletno ponudbo otrokom regulirati, toda prepričana sem, da bi bili tudi pri tem vprašanju znova močno polarizirani, kaj je treba narediti in kaj je že poseganje v svobodo in pravice vsakega posameznika."" 
Odsotnost avtoritete in porast osebnostnih motenj
Duševno zdravje posameznika je torej nedvomno povezano s stanjem družbe, ki ji ne manjka težav. Kje začeti reševanje izzivov? ""Odrasli se premalo zavedamo, da smo zgled svojim otrokom in mladostnikom. Ko odrasli rešujemo krizne situacije, se otroci od nas učijo vzorca reševanja. Če krizno situacijo rešujemo tako, da smo žaljivi in agresivni ter za nastalo situacijo krivimo druge, potem je to tudi sporočilo otrokom, kako naj rešujejo težave, ko bodo v krizi. Osebno mi je bilo težko gledati starše, ki so pred osnovnimi šolami protestirali proti nošenju mask in testiranju. Seveda imajo ti starši povsem legitimno pravico povedati, da se s tem ne strinjajo. Toda protestirati pred šolo z otrokom ob sebi ter se z učitelji pogovarjati z žaljivim in agresivnim tonom je slabo sporočilo otrokom. To bi morali izpeljati bolj zrelo, bolj odraslo. Kajti kako naj zdaj otroci, ki so bili zraven, spoštujejo učitelje ali šolo? In kako bodo ti starši ukrepali, ko se bodo ti otroci agresivno,  žaljivo in nespoštljivo obnašali do njih samih? Krivili šolo? Iskali pomoč pri pedopsihiatru?""
 
A strokovnjakinja poudarja, da za vse skupaj ni kriv le covid, ampak gre za odraz družbenih sprememb, ki so se začele že nekaj desetletij pred njegovim pojavom. ""Uničili smo vse avtoritete. Učitelji v današnji družbi niso nobena avtoriteta več, kot družba in starši smo jim to avtoriteto vzeli. Avtoriteta nismo zdravniki ali znanstveniki, saj sta to zdaj že skoraj slabšalna izraza, avtoriteto sta izgubili tudi politika in Cerkev. Toda če otroci nimajo nobene avtoritete, je to zanje slabo. Stanje, ko ne vedo, po kom se lahko zgledujejo, komu naj si prizadevajo biti podobni in s kom se lahko pozitivno identificirajo, je slabo za njihov razvoj. Posledica pa je, da se zatekajo k najrazličnejšim vprašljivim in nekonstruktivnim načinom identifikacije. Odrasli se namreč v svetu brez avtoritete še morda znajdemo, otroci pa ne. Če morajo hoditi v šolo, pa jim nenehno govorimo, da so učitelji bedaki, ki ničesar ne vedo, da zdravniki nimajo pojma, ker so vsi podkupljeni, politiki pa so tako in tako same barabe, se znajdejo pred vprašanjem, kaj v tej družbi, v kateri morajo odrasti, sploh še deluje. Zakaj naj odrastejo, če pa ni nobenega odraslega, ki bi mu radi bili podobni? Tudi zato se čedalje pogosteje soočamo z osebnostnimi motnjami. To je okvir duševnih motenj, ki so zelo trdovratne in ki jih še pred desetimi leti ni bilo toliko, kot jih je sedaj. V hospitalni oskrbi imajo skoraj tri četrtine mladostnikov diagnozo 'razvijajoča se osebnostna motnja', to pa je delno tudi odraz družbenih sprememb, ki smo jim priča.""
*Poglobljen pogovor o osebnostnih motnjah z izred. prof. . dr. Hojko Gregorič Kumperščak bomo objavili prihodnjo nedeljo. 
"
https://www.24ur.com/novice/slovenija/besic-loredan.html,"Bešič Loredan: 'Pri nas prevladuje argument moči, in ne moč argumenta'","Postavil se je za svoje paciente in bil odpuščen. Zaradi njega so šli ljudje na ulice in protestirali proti korupciji v zdravstvu. Kot pravi, se v zdravstvu na leto izgubi pol milijarde evrov, sto pa jih gre za korupcijo. Pozna odgovor, zakaj na tak način delata tako leva kot desna politična opcija, ko vlada ne želi prekiniti dobaviteljskih verig, zaradi katerih Slovenci preplačujemo zdravstveni material. Je eden redkih zdravnikov, ki se je upal javno izpostaviti. Zaradi prevelikih pritiskov je nekaj časa bil zaposlen v Švici. V času covida-19 opozarja: v modernem zdravstvu zaradi epidemije ostali necovidni bolniki ne smejo biti prikrajšani. Ampak v našem zdravstvu, prežetem s korupcijo, je ravno zaradi covida-19 največ denarja doslej. Bodo davkoplačevalci zopet oropani?","Zakaj so se vsi trije zdravniki – Bešič Loredan, Erik Brecelj in Marko Noč – ki so si upali postaviti proti vladajočim in opozoriti na korupcije v zdravstvu, znašli v nemilosti?
""Mislim, da v družbi, v kateri smo in v sistemu, v katerem smo, nobenemu od vladajočih ni po godu, da nekdo razkrije dejstva. Jaz sem mnenja, da danes pri nas prevladuje argument moči, in ne moč argumenta. Mi trije smo vedno postregli z argumenti. Pokazali smo zrcalo sistemu. In ni fajn, ko te stvari slišijo. Ker nas je malo in ker smo šibki, nas sistem utiša,"" je odgovoril Bešič Loredan. 
Zakaj pa se več zdravnikov ne odloči izpostaviti? Zdravnik meni, da takih, kot so oni, ni malo, vendar skupina mladih zdravnikov, to so zdravniki, stari od 27 do 45 let, si tega ne upajo, ""kajti če se v tem sistemu izpostaviš, hitro dobiš po prstih"". ""In si hitro omejen v karieri, v sistemu, dajo te na stranski tir.""
Vsem v tem sistemu pa ustreza vse tako, kot je danes, je izpostavil. 
500 milijonov evrov izgube, 100 milijonov za korupcijo – to so številke, ki jih je Bešič Loredan že pred leti izpostavil z iniciativo zdravnikov. ""Ta izračun smo naredili okoli leta 2012 in 2013 z ekonomisti in pravniki. V sistemu, kjer je štiri milijarde evrov, ki ga praktično pridelamo mi, 500 milijonov ne gre za zdravljenje, ampak gre za vse, kar v zdravljenje spada. Sistemska korupcija se je tako vpredla v sistem, da torej mi nimamo več enega botra, kot je to pri mafijskem vodenju, ampak imamo cel kup majhnih botrov, ki so se po sistemu lepo razpredli. In dobavitelji imajo vsa ta leta milijardo evrov, ki jih iz sistema potegnejo – ne glede na krizo, na vse.""
Sistem  se je v 15 in 20 letih toliko ukoreninil, da ga je težko spremeniti, je dodal Bešič Loredan. Ko je pred dvema letoma prevzel premierski stolček, je Janez Janša napovedoval, da bo presekal korupcijo v zdravstvu, letos pa smo objavili fotografije, kako se druži z enim največjih lobistov v zdravstvu pri nas, Božom Dimnikom. Loredan Bešič je na to odgovoril, da je za državljana zelo težko, ko vidi predsednika vlade, da se druži s temi ljudmi. ""Bil sem razočaran in tak predsednik vlade težko preseka koruptivne prijeme vlade.""
Zakaj pa se več zdravnikov ne odloči izpostaviti? Zdravnik meni, da takih, kot so oni, ni malo, vendar si skupina mladih zdravnikov, starih od 27 do 45 let, tega ne upa, ""saj če se v tem sistemu izpostaviš, hitro dobiš po prstih"". ""In si hitro omejen v karieri, v sistemu, dajo te na stranski tir."" Vsem v tem sistemu pa ustreza vse tako, kot je danes, je izpostavil.
""Rad bi, da pridemo končno do dejstva, da pridemo do družbenega konsenza, za katerega  vemo, da smo zbrali toliko in toliko denarja za zdravljenje in gre vse za zdravljenje. Kar se vseskozi zlorablja, je javno zdravstvo. Javno zdravstvo je pravica ljudi, da pridejo do zdravnika, ko ga potrebujejo. Ko bomo to sprejeli, bomo tudi lahko naredili reformo. Toda ne ta politika ne katera koli druga, tega ne bo presekala."" 
Meni, da kdor ima namen biti predsednik vlade, bi moral biti sam vzor in imeti ničelno toleranco do korupcije. Toda ""tako levi kot desni – ko se luči ugasnejo – se usedejo za mizo in dogovorijo, kdo bo koliko dobil od tega kolača, kolač pa je vreden štiri milijarde evrov.""
Na korupcijo opozarja že od leta 2013. V času, ko je bila premierka Alenka Bratušek, mu je uspelo zbrati ljudi, kar 4000 se jih je podalo na ulice in glasno opozarjalo na korupcijo v zdravstvu. 
""Takrat je bilo zanimivo. Neskončno ur sem presedel s predsednikoma KPK in NPU – rekla sta mi, naj nič ne skrbim, da se mi nič ne bo zgodilo. Takrat sem celo dobil informacijo, da je Alenka Bratušek dejala, da 'dajmo utišat' tega Loredana in Breclja'."" Nadaljeval je, da tudi takrat noben od njiju ni imel in niti danes nima namena vstopiti v politiko.
""Politika v tej garnituri nima namena postaviti zdravstvenega sistema in se iz zdravstvenega sistema umakniti, kar bi bilo prav. Žal je to tako in danes je zame največje razočaranje oziroma tragedija to, da če bi danes imeli volitve, verjamem, da 60 odstotkov ljudi ne bi šlo volit, ker nimajo koga voliti.""
V času vlade Mira Cerarja je v okviru gibanja Skupaj naprej zbral 10.500 podpisov za odstop tedanje ministrice za zdravje Milojke Kolar Celarc. ""Imel sem to srečo, da sem povezal veliko število ljudi, ampak žal, kot vidim, se nič ne spreminja. Nismo še na točki, da bi lahko prišlo do preboja,"" je pojasnil in nadaljeval, da je Slovenija kot družba razklana. ""Politika je takšna, kot je, če pa kdo želi kaj na glas povedati, dobi takoj po prstih.""
Dotaknil se je tudi covidne krize v državi in dejal, da je po njegovi oceni ravno koronavirus pokazal, kako ""slabo organiziran je zdravstveni sistem v državi"". Opozoril je na vse odpovedane storitve, ki v modernem zdravstvenem sistemu, pa četudi je to zaradi covida-19, ne bi smele trpeti. 
""Tisti trenutek, ko bomo prišli do spoznanja, da je javno zdravstvo vrednota in dobrina, da morajo pacienti priti do zdravnika, ko to rabijo in da mora država poskrbeti za to, pa ni važno ali javno ali zasebno, takrat bomo na točki poti ven iz tega, kjer smo.""
"
https://www.24ur.com/novice/slovenija/bo-leva-sredina-na-aprilskih-volitvah-povsem-razdrobljena-ali-povezana.html,Bo leva sredina na aprilskih volitvah povsem razdrobljena ali povezana?,"Prihod novega igralca na slovensko politično sceno, ki bi pretresel obstoječi 'esteblišment', bi bila dobrodošla stvar, pravi prvi predsednik republike Milan Kučan. ""Bolje Šarec v roki kot Golob na strehi,"" je medtem do morebitnega novega političnega obraza Roberta Goloba skeptičen prvak LMŠ in nov politični obraz na zadnjih volitvah Marjan Šarec. V sredo pa bo svojo stranko Lide uradno lansiral tudi predsednik državnega zbora Igor Zorčič.","
Štiri mesece pred volitvami je med strankami leve sredine precej napetosti. Predvsem zaradi nejasne usode Roberta Goloba, ki z novo javno tribuno v četrtek v Mariboru vse bolj koketira z državno politiko. ""Bolje Šarec v roki kot Golob na strehi,"" je zadržan šef največje opozicijske stranke. 
""Za mene je sigurno boljše tisto, kar je že znano in je preizkušeno. Kot tisto, za kar še ne vemo, če je. Ampak to se lahko v naslednjih tednih tudi spremeni,"" pravi predsednik LMŠ Marjan Šarec. 
Tudi pri drugih članicah KUL naklonjenosti ni. ""Preveč je neznank. Mi pravzaprav ne vemo še ničesar. Seveda je v demokratičnem prostoru vsak nov igralec ali politična stranka dobrodošel. Je pa prav včasih tudi spomniti, da so prav takšni projekti velikokrat v zadnjem trenutku pred volitvami povzročili nestabilnost vlade ali pa celo vlado Janeza Janše,"" ocenjuje predsednica SD Tanja Fajon. 
Jutri bo svojo stranko Lide na kratkem in formalnem kongresu ustanovil Igor Zorčič. Vodil naj bi jo le kot začasni predsednik z možnostjo dopolnitve širšega vodstva, če bi prišlo do povezovanja. A tu je že prva košarica za politika, ki je najprej pomagal postaviti Janševo vlado, kasneje nasprotoval konstruktivni nezaupnici, po izstopu iz koalicije pa ostal predsednik državnega zbora.
""S takimi oportunisti se pač težko pogovarjamo,"" meni Šarec. 
Drugače pa meni prvi predsednik republike in še vedno vpliven mož na politični levici Milan Kučan. Nov obraz bi bil dobrodošel, pravi. ""Načeloma se mi zdi, da je pretres obstoječega političnega 'esteblišmenta' v vsakem primeru dober.""
Je pa Kučan skupaj s številnimi drugimi znanimi akademskimi in družbenopolitičnimi imeni podprl idejo o radikalni spremembi slovenskega volilnega sistema. Gre za civilnodružbeno pobudo, ki želi zmanjšati moč strank in povečati vpliv volivcev, a še ni mišljena za aprilske volitve.
"
https://www.24ur.com/sport/ostalo/v-stozicah-predstavili-rokometni-ep-za-zenske.html,V Stožicah predstavili rokometni EP za ženske,"Žensko evropsko rokometno prvenstvo, ki ga bo novembra gostila tudi Slovenija, bo poleg športa v ospredje postavilo trajnost in opravnomočenje žensk v družbi, zaradi česar ima prvenstvo 17 ambasadork.","Predsednik Rokometne zveze Slovenije (RZS) Franjo Bobinac je na današnji predstavitvi prvenstva v Stožicah izpostavil pomen športa za družbo. ""To bo najpomembnejši športni dogodek za ženske, ki ga je kadar koli gostila Slovenija. Ponosni in veseli smo, da smo del te organizacije. Prepričani smo, da bomo pripravili prireditev, ki bo presegala meje športa. Šport je povezovalec in tudi velik ambasador ugleda naše države,"" je prepričan Bobinac.
Ob Sloveniji bosta prvenstvo gostili še Severna Makedonija in Črna gora. Tako kot predstavlja čast za Slovenijo, organizacija prvenstva predstavlja čast tudi za Makedonijo in Črno goro. ""To bo za nas druga organizacija ženskega EP. Rokomet je v Makedoniji šport številka ena, zato se veselimo uspešnega turnirja,"" je povedal član izvršnega odbora rokometne zveze Severne Makedonije Aleksander Stefanov.
Pričakujejo dolgoročne učinke
Predsednik črnogorske rokometne zveze Petar Kapisoda pa je pojasnil, da je za njihovo majhno državo prvenstvo velika čast in obenem obveza, a da so v preteklosti že dokazali svoje organizacijske sposobnosti. Predsednik krovne evropske rokometne zveze Michael Wiederer je ob tem dejal, da pričakuje odlično organizacijo prvenstva in dolgoročne učinke, ki jih bo prinesla organizacija.
Na potek prvenstva bi lahko vplivala tudi nepredvidljiva zdravstvena situacija, česar se predsednik RZS zaveda. ""Samo naivneži nimajo načrta B. Imamo ga, imamo tudi načrt C. Osebno sicer dvomim, da tekmovanja kot takega ne bi bilo, je pa vprašanje, kakšna bo zdravstvena situacija takrat in koliko gledalcev bo lahko v živo spremljalo dogodek. Na tej ravni je še zdaleč največ neznank,"" meni.
Bobinac je prepričan, da je šport neverjeten povezovalec naroda. ""V času, v katerem živimo, ko nas razdvajajo virusi in prepogosto tudi politika, je šport tisti, ki nam lepša življenje,"" je dejal in pojasnil, da so se organizatorji odločili, da bo prvenstvo imelo dva stebra: trajnost in opravnomočenje žensk.
17 ambasadork
In ravno ženske so bile v ospredju današnjega dogodka, saj so organizatorji predstavili 16 uspešnih Slovenk z različnih področjih, ambasadork prvenstva. Kot je bilo slišati, je ambasadork ravno za eno rokometno ekipo.
Ambasadorke so Alja Brglez iz kabineta predsednika Boruta Pahorja, fotografinja Barbara Čeferin, direktorica RK Krim Mercator Deja Doler Ivanović, Mojca Doupona s šolskega ministrstva, ljubljanska podžupanja Tjaša Ficko, Vanja Hrovat iz Zavarovalnice Generali, direktorica agencije RTA Katarina Karlovšek, Vanja Lombar iz Geoplina, Mateja Lončar iz Siemens Slovenija, Maja Pak s Slovenske turistične organizacije, odvetnica Nataša Pirc Musar, direktorica Avto-moto zveze Slovenije Lucija Sajevec, Melanie Seier Larsen iz Boston Consulting Group, Milena Štular iz projekta Botrstvo, Tanja Subotić Levanič iz Pivovarne Laško Union, Ajša Vodnik iz Ameriške gospodarske zbornice v Sloveniji in profesorica z ljubljanske ekonomske fakultete Maja Zalaznik.
""Ambasadorke lahko pokažemo širši družbi, da je mogoče uspeti na različnih področjih. Veliko ambasadork nas izhaja iz športa. Imele smo več karier, po športni smo se uspešno vrnile v družbo z drugim poklicem. To lahko navdihne predvsem mlade ženske, rokometašice in tudi širše,"" o vlogi ambasadorke pravi Doupona. Dodala je, da želijo na nek način pokazati, da je šport lahko samo odskočna deska, da lahko potem pozneje še bolje delujejo v družbi.
Senidah poskrbela za himno prvenstva
Ob tem so na predstavitvi prvenstva izpostavili tudi tri nekdanje zelo uspešne rokometašice, ki delujejo na področju opravnomočenja žensk. To so koordinatorka ambasadork in članica izvršilnega odbora Evropske rokometne zveze in predsednica komisije za enakost spolov pri OKS Marta Bon, direktorica Zavoda za šport Ljubljana Tanja Polajnar in koordinatorka ženskega rokometa pri Evropski rokometni zvezi Alenka Cuderman.
Posebna ambasadorka prvenstva bo tudi pevka Senidah, ki bo poskrbela za himno prvenstva. Ta nosi naslov Play with heart (Igraj s srcem, op. STA). Himna bo, kot je povedala danes, v angleščini, prvič pa jo bo moč slišati še pred poletjem. ""V čast mi je, da sem lahko ambasadorka in da bomo s skupnimi močni podprli največji takšen ženski dogodek v Sloveniji. Skozi glasbo in besedilo bomo prenesli sporočilo o opravnomočenju žensk v športu,"" o svoji vlogi pravi Senidah.
Evropsko prvenstvo, na katerem bo nastopilo 16 reprezentanc, bo potekalo med 4. in 20. novembrom v Ljubljani, kjer bo večji del tekem, pa tudi v Celju, Skopju in Podgorici. Žreb skupin za prvenstvo bo spomladi.
"
https://www.24ur.com/novice/slovenija/fides-bo-za-ureditev-plac-uporabil-vse-potrebne-oblike-sindikalnega-pritiska.html,FIDES bo za ureditev plač uporabil vse potrebne oblike sindikalnega pritiska,"Izredna letna konferenca Sindikata zdravnikov in zobozdravnikov Slovenije FIDES je glavnemu odboru podelila mandat, da za uveljavitev desetega protikoronskega zakona in za dosego izstopa iz enotnega plačnega sistema uporabi vse potrebne oblike sindikalnega pritiska. ","Dve leti trajajoča epidemija covida-19 je nastavila ogledalo in prikazala pravo podobo našega zdravstva. To bo po koncu epidemije, če ne bo potrebnih takojšnjih korenitih sprememb in ob vse daljših čakalnih dobah vse manj javno, so prepričani v FIDES-u, kjer dodajajo, da si pred tem ni več mogoče zatiskati oči.
Zahteve in potrebe slovenskega javnega zdravstva rastejo hitreje od razpoložljivega števila zdravnikov. Ob siceršnjem pomanjkanju zdravnikov je potrebno narediti vse, da v sistemu ne le obdržimo, temveč dolgoročno privabimo nujno potrebne kadre. Da se približamo evropskemu povprečju, potrebujemo najmanj 1000 dodatnih zdravnikov, ocenjujejo v FIDES-u.
Ob tem so postregli s podatkom, da ima Avstrija 5,3 zdravnika na tisoč prebivalcev, Nemčija 4,4, Slovenija pa le 3,3 zdravnika na 1000 prebivalcev, s čimer za 15 odstotkov zaostaja za povprečjem EU, ki znaša 3,9. Opozarjajo, da so javni zdravstveni zavodi postali nekonkurenčni zasebnim izvajalcem in ponudbam držav iz bližnje soseščine, kamor odhajajo tudi najbolj goreči zagovorniki javnega zdravstva.
""Za nastalo situacijo nismo odgovorni zdravniki, temveč politika, ki ni zagrizla v kislo jabolko potrebnih reformnih ukrepov in državljankam in državljanom nalila čistega vina glede prihodnosti javnega zdravstvenega sistema. Žal pa smo prav zdravniki vsa leta strelovod nezadovoljstva, ki se stopnjuje in prehaja že do izbruhov sovražnosti,"" so opozorili.
Kot so še navedli, se zavedajo, da so za učinkovit in dostopen javni zdravstveni sistem potrebne celovita zdravstvena reforma in radikalne strukturne spremembe na segmentih financiranja, organizacije in upravljanja.
""To je velik kratkoročni in srednjeročni izziv, pri katerem smo zdravniki kot partnerji pripravljeni tvorno sodelovati,"" so zapisali ob izredni letni konferenci FIDES-a, ki zahteva takojšnjo uresničitev desetega protikoronskega zakona in dokončanje novega sistemskega zakona o plačah v zdravstvu.
To je po navedbah FIDES-a prvi od potrebnih korakov, če želimo v sistemu obdržati vrhunske strokovnjake in mlade zdravnike. ""Trenutni plačni sistem tega ne omogoča in postopoma razgrajuje javno zdravstvo,"" so še opozorili pri FIDES-u, ki se zavzema za ohranitev dostopnega in učinkovitega javnega zdravstvenega sistema.
Z novim zakonom za blažitev posledic covida-19 je DZ zvišal zgornjo mejo uvrščanja zdravnikov in zobozdravnikov v plačne razrede. Ti bodo ob uveljavitvi zakona do konca leta 2022 lahko uvrščeni do 63. plačnega razreda, kar je šest več kot zdaj. V delu opozicije so zato opozorili, da določba pomeni zvišanje plač zgolj za že sedaj najbolje plačane zdravnike, ob čemer spregledani ostajajo mladi zdravniki in drugi zdravstveni delavci. V nekaterih sindikalnih centralah sicer napovedujejo vložitev zahteve za ustavno presojo dela zakona, ki zvišuje plače zdravnikom.
"
https://www.24ur.com/novice/slovenija/pss-ovadil-antona-olaja.html,"Policijski sindikat ovadil Olaja, sledijo ovadbe drugih odgovornih oseb","Policijski sindikat Slovenije (PSS) je na Specializirano državno tožilstvo podal kazensko ovadbo zoper direktorja Policije Antona Olaja, zaradi sumov storitve kaznivega dejanja – Kršitev pravic do sodelovanja pri upravljanju in kršitev sindikalnih pravic. Po naših neuradnih informacijah pa se pripravljajo tudi postopki oz. ovadbe zoper druge odgovorne osebe v Policiji.","
Kot smo že poročali, je PSS pred dnevi napovedal ovadbo proti generalnemu direktorju policije Antonu Olaju zaradi suma oviranja sindikalnega delovanja. Proti njemu bo sledil še odškodninski zahtevek, so zapisali v izjavi za javnost.
Prav tako pa so napovedali, da bodo v naslednjih dneh zaradi oviranja sindikalnega delovanja podali kazenske ovadbe in odškodninske zahtevke tudi zoper ostale javne uslužbence. Obenem so tudi zapisali, da v sodelovanju s pooblaščeno odvetniško pisarno preverjajo še nekatere druge sume storitve kaznivih dejanj, ki naj bi jih storile uradne osebe oziroma javni uslužbenci v okviru nadzorov GPU, ki jih je odredil Olaj.
Po naših neuradnih informacijah se pripravljajo postopki oz. ovadbe tudi zoper druge odgovorne osebe v Policiji, ki domnevno vršijo bodisi politične pritiske na zaposlene ali na kak drug način zlorabljajo svoja pooblastila in uradni položaj. Poleg tega pa so po naših informacijah pod drobnogledom tudi posamezni nadzori notranjega ministrstva in GPU, saj obstaja sum, da so bili ti nadzori politično motivirani, tarča pa naj bi bili točno določeni posamezniki. S tem naj bi poskušali diskreditirati posamezne policijske uslužbence. 
O političnih pritiskih na delo v Policiji je v intervjuju za 24ur.com spregovoril tudi nedavno upokojeni nekdanji generalni direktor Policije Janko Goršek. Kot je povedal, so izbranci vladajoče politike zasedli najpomembnejše položaje, ostali pa so bili umaknjeni od pomembnih položajev. Povedal je, da so nekateri sodelavci hitro podlegli političnim navodilom, nastal pa je tudi razdor med sodelavci. 
""Ne bi smeli dopustiti, da si politika podreja policijske kadre. Razočaran in žalosten sem zaradi vseh mojih nekdanjih sodelavcev in sodelavk, ki so bili razrešeni s položajev ali premeščeni, čeprav so vedno veljali za strokovnjake na svojih področjih, bili uspešni in profesionalni,""  je dejal. Opozoril je, da so ljudje, ki so tvorili steber strokovnega in zakonitega dela sedaj žrtve diskreditacij in neresničnih obtožb. ""Večina je pristala v tacenskih pisarnah, odrinjena od vsega, čeprav so vso svojo kariero posvetili Policiji in bili lojalni izključno in samo tej hiši. Nikoli niso služili interesom politike. Za politiko v Policiji ni bilo prostora. Zato je prav bizarno, se tem ljudem očita politično delovanje."" 
Zgodbe, ki se dogajajo v policiji, je označil za ""brutalne"", opozoril pa je, da se o izbiri kadra ne odloča več strokovno, politična oblast pa, da se ne zaustavi pri zamenjavi motečih kadrov, ampak zoper njih zahteva še ukrepe. ""Vlagajo se kazenske ovadbe, izrekajo se jim opozorila pred odpovedjo delovnega razmerja, ustvarja se hud pritisk na njih, deležni so šikaniranja oziroma mobinga.""
Goršek je poudaril, da gre pri obračunavanju z motečimi kadri za sume kaznivih dejanj in dodal, da bo v prihodnje treba preveriti tovrstno početje, in ukrepati, če se bo izkazalo, da so prekoračili pooblastila. Povedal je, da bodo številni v policiji načrtujejo kazenske ovadbe zoper odgovorne. 
Izpostavil je tudi veliko števil nadzorov notranjega ministrstva, saj naj bi se prav ti zlorabljali v politične namene. ""Ne bom presenečen, če se bo izkazalo, da so posamezniki prekoračili svoja pooblastila in morda celo zlorabili svoj uradni položaj. Namreč, postavlja se vprašanje, ali so nadzorniki resnično preverjali zgolj izvajanje policijskih pooblastil in nalog, ali je šlo kdaj morda celo za namerno iskanje napak z namenom diskreditacije določenih ljudi in njihovega dela.""
Goršku se tudi zdi neverjetno, da se sindikalistom grozi z ovadbami in se jih s tem poskuša disciplinirati. nekdanji generalni direktor pravi, da je to neprimerno in nedopustno.
"
https://www.24ur.com/novice/tujina/kazahstan_2.html,"Tuji vojaki, z Rusi na čelu, se bodo v nekaj dneh umaknili iz Kazahstana","Kontingent sil držav članic Organizacije pogodbe o kolektivni varnosti (CSTO) z Rusijo na čelu bo s postopnim umikom iz Kazahstana pričel v dveh dneh, sam umik pa ne bo trajal dlje kot deset dni, je potrdil kazahstanski predsednik Kasim Žomart Tokajev. Kazahstan je medtem po dobrem tednu nasilnih izgredov dobil novega premierja Alihana Smailova. Slednji je za vse težave v državi okrivil svojega predhodnika Nursultana Nazarbajeva.","
""Glavna misija mirovnih sil CSTO je bila uspešno izpolnjena,"" je v današnjem videokonferenčnem nagovoru članom vlade in parlamenta ponovil Kasim Žomart Tokajev in napovedal časovnico umika tujih sil.
Več kot 2000 vojakov CSTO, ki jo poleg Rusije in Kazahstana sestavljajo še Armenija, Belorusija, Kirgizistan in Tadžikistan, je v Kazahstan prispelo ob vrhuncu krize prejšnji teden na povabilo samega Tokajeva. Več dni hudih spopadov med nasprotniki oblasti in varnostnimi silami ter plenjenje, ki jih je spremljalo, so takrat že povsem opustošili dele največjega mesta v državi Almaty.
S pomočjo domačih varnostnih sil in tujih vojakov je Tokajevu uspelo zatreti nemire, ki jih je označil za poskus državnega udara. Trdi, da so jih v resnici zanetili ""profesionalci"" ter oboroženi skrajneži iz Srednje Azije, Afganistana in Bližnjega vzhoda, ki naj bi se pomešali med protestnike, jezne zaradi visokih cen pogonskih goriv v z nafto in plinom bogati srednjeazijski državi.
Kazahstanska televizija je ob navajanju ministrstva za zdravje v nedeljo poročala, da je v nemirih umrlo več kot 160 ljudi, več kot 2000 pa jih je bilo ranjenih. Številko so državni mediji sicer zvečer izbrisali, pri čemer niso navedli razloga za to. Glede na najnovejše podatke notranjega ministrstva so doslej aretirali že skoraj 10.000 ljudi.
Tokajev si je po poročanju tujih tiskovnih agencij zdaj še dodatno okrepil položaj, s tem ko je parlament njegovega zaveznika Alihana Smailova danes soglasno potrdil na položaj predsednika vlade. 49-letni Smailov je po odstavitvi prejšnje vlade pred dobrim tednom najprej postal začasni premier, zdaj pa je na predlog Tokajeva vodenje vlade prevzel za stalno.
Po ocenah poznavalcev je predsednik krizo izkoristil tudi za to, da je ""zvezal roke"" svojemu predhodniku in mentorju, dolgoletnemu kazahstanskemu voditelju Nursultanu Nazarbajevu. Ta je namreč tudi po umiku z vrha države leta 2019 doslej veljal za najmočnejšega politika v državi.
Spričo nemirov ga je Tokajev pred dnevi nasledil na čelu vplivnega varnostnega sveta, znebil pa se je tudi več Nazarbajevih zaveznikov, ki so zavzemali pomembne položaje. Med drugim je bil odstavljen in nato v soboto aretiran direktor obveščevalne agencije Karim Masimov.
"
https://www.24ur.com/novice/tujina/nekdanji-veleposlanik-v-bih-prejel-odlikovanje-republike-srbske.html,Nekdanji veleposlanik v BiH Tadej Labernik prejel odlikovanje Republike Srbske,"Med dobitniki odlikovanj, ki so jih ob 30. obletnici Republike Srbske podelili v Banjaluki, je tudi nekdanji slovenski veleposlanik v Bosni in Hercegovini Tadej Labernik. Ta je ob prazniku, ki ga je ustavno sodišče BiH že leta 2016 razglasilo za neustavnega, prejel red zastave Republike Srbske s srebrnim vencem. Labernik je v preteklosti večkrat nastopil kot zagovornik Dodikovih stališč.","Politične razmere na liniji Banjaluka–Sarajevo–Bruselj se že več mesecev zaostrujejo. Mednarodna skupnost in organi BiH krivdo za napetosti pripisujejo nacionalističnim in separatističnim težnjam predstavnika bosanskih Srbov v predsedstvu BiH, Milorada Dodika, medtem ko ta zatrjuje, da zahteva le uresničevanje daytonskih določil ter da BiH v današnji obliki nima prihodnosti. Dodikovo retoriko so še dodatno zaostrile ameriške sankcije proti njemu in medijem, ki so neposredno pod njegovim nadzorom. 
Republika Srbska je prejšnji konec tedna praznovala dan republike. Gre za praznik, ki v preostalem delu BiH sproža zelo negativna čustva, saj obeležuje dan, ko so srbski poslanci leta 1992 v parlamentu SR BiH razglasili srbsko republiko BiH ter tako Bosno in Hercegovino usmerili na pot več kot triletnega krvavega konflikta s številnimi žrtvami, vojnimi zločini in etničnim čiščenjem. Prav zato je ustavno sodišče BiH praznik razglasilo za neustaven.
To pa nekdanjemu slovenskemu veleposlaniku v BiH (2001–2005) Tadeju Laberniku ni preprečilo, da se v soboto ne bi udeležil slovesnosti v Banskem dvoru v Banjaluki, kjer je prejel priznanje ""za delo in izredne zasluge ter osebni prispevek k razvoju političnih, kulturnih in duhovnih povezav med Slovenijo in Republiko Srbsko"".
""Hvaležen sem za pozornost in priznanje za svoj skromni prispevek k miru, svobodi, demokraciji in sodelovanju, kar so vrednote, za katere se skupaj borimo. Pripadam generaciji, ki je preživela tektonske spremembe, in moramo se zavedati, da nikoli ne bo, kot je nekdaj bilo. Kolo zgodovine se zaustavi le, kadar zaide na brezpotja,"" je dejal Labernik in spomnil, da je bil čas, ko je bil on na mestu veleposlanika v BiH, čas optimizma. 
Dodal je, da je daytonski sporazum platforma za dogovor, ki ga morajo doseči akterji v BiH, država pa da se mora ukvarjati s svojimi strateškimi interesi. Prebivalcem je čestital ob dnevu republike.
Z vprašanjem o njihovem stališču glede Labernikovega prejetja priznanja smo se obrnili na zunanje ministrstvo, zanimalo pa nas je tudi, kakšen je odnos MZZ do praznovanja dneva Republike Srbske. Na ministrstvu so ponovili, da je ustavno sodišče BiH praznik razglasilo za neustaven. ""Sodbe ustavnih sodišč, kot tudi sodbe vseh drugih sodišč, je treba upoštevati.""  Na ministrstvu so še dodal, da nimajo informacije, da bi bila slovenska vlada zaprošena za soglasje k podelitvi odlikovanja Tadeju Laberniku.
V preteklosti zagovarjal in hvalil Dodika
Labernik, ki je bil na mestu slovenskega veleposlanika v BiH med letoma 2001 in 2005 – pred tem je bil sedem let direktor STA – je večkrat zagovarjal stališča vodilnih v Republiki Srbski. Bil je tudi recenzent Dodikovih knjig Borba za republiko in Volja naroda, v katerih je Dodik utemeljeval svoj pogled na prihodnost BiH in srbske entitete v njej. 
Glede knjige Borba za republiko je Labernik zapisal, da ""Dodik ne samo prepoznava probleme, ampak gre korak dlje od drugih in predvideva razplet dogajanja"". V recenziji je še zapisal, da je knjiga avtentičen dokument, ki bo zgodovinarjem in analitikom pomagal spoznati stvari in prepoznati, da je Dodik del rešitve, ne težave.
""Del mednarodne skupnosti je s pomočjo tako imenovanih ljudskih iniciativ poskušal destabilizirati Republiko Srbsko in omogočiti zmago silam, s pomočjo katerih bi degradirali daytonski sporazum in okrepili centralizacijo BiH. Nekatere politične sile v BiH še vedno ne razumejo, da je politika tisto, kar je mogoče, in ne moč vsiljevanja,"" je dejal Labernik ob predstavitvi Dodikove knjige leta 2019. 
Z Dodikom je sodeloval tudi na okrogli mizi, ki jo je leta 2007 prenašala TV Slovenija. Takrat sta se v besedni spor glede odgovornosti Srbije za vojno v BiH zapletla Milorad Dodik in zgodovinar Božo Repe. Ko je ljubljanski studio izgubil povezavo z Banjaluko in Dodikom, pa je Labernik opozarjal na krivdo drugih vpletenih strani in mednarodne skupnosti za vojno v BiH. Nasprotoval je centralizaciji BiH, ukinitvi Republike Srbske in kršenju daytonskih določb ter govoril o srbskih žrtvah v okolici Srebrenice in zločinih nad srbskimi civilisti, je takrat poročala beograjska Politika.  
Spomnimo, Dodik je v zadnjem času sestankoval tako z madžarskim kot s slovenskim premierjem. Viktor Orban je Republiki Srbski obljubil pomoč in poudaril, da bo Madžarska v EU z vetom preprečila vsak poskus sankcioniranja Republike Srbske.
V več mestih po svetu protesti za enotno BiH
V več mestih po svetu ter v Bosni in Hercegovini so v ponedeljek potekali protesti za enotno BiH. Udeleženci so izrazili zaskrbljenost zaradi aktualne politične krize v državi. Organizatorji protestov so številnim svetovnim in bosanskim politikom poslali tudi pismo, v katerem so predstavili svoje zahteve in stališče glede aktualnega dogajanja.
Protesti so bili za danes med drugim napovedani v Bruslju, Ženevi, Londonu, Ottawi, Oslu, Rimu, Dunaju in Stockholmu, v BiH pa v Sarajevu in Tuzli. Ponekod so se protesti že začeli opoldne, med drugim v Bruslju, kjer se je glede na posnetke na družbenih omrežjih zbralo nekaj deset ljudi.
Gre predvsem za državljane BiH, ki živijo v tujini, na proteste pa so povabili tudi druge somišljenike. Glavni organizator je Platforma BiH, ki ima sedež na Nizozemskem, poročajo bosanski portali.
Organizatorji opozarjajo, da so državljani BiH v tujini zaskrbljeni zaradi politične krize v državi, saj po njihovem mnenju grozi, da se bodo znova ustvarile globoke delitve in da se bodo pojavili morebitni konflikti. S protesti in pismom, ki so ga med drugim poslali predsedniku ZDA Joeju Bidnu in nemškemu kanclerju Olafu Scholzu, želijo mednarodno skupnost in politike opozoriti, da je nujno pravočasno ustaviti vse odcepitvene in protiustavne aktivnosti, ki se izvajajo v Republiki srbski ter ohraniti mir v državi.
"
https://www.24ur.com/novice/tujina/v-banjaluki-organizirali-parado-ob-neustavnem-prazniku.html,V Banjaluki organizirali parado ob neustavnem prazniku,"Oblasti Republike Srbske so v Banjaluki organizirale parado ob 30. obletnici ustanovitve te entitete, kljub temu da je ustavno sodišče Bosne in Hercegovine ta praznik razglasilo za neustavnega. Srbski član predsedstva BiH Milorad Dodik je ob tem izjavil, da je Republika Srbska država. V paradi v središču Banjaluke je sodelovalo skoraj 3000 ljudi, vključno z nekaj sto pripadniki policije in konjeniki, ki so paradirali ob preletu helikopterjev.","
Sprehodili so se tudi pred tribuno, na kateri je bil ob uradnih predstavnikih bosanskih Srbov in vojaških častnikih iz Srbije prisoten tudi ruski veleposlanik v BiH, Igor Kalabukov. ""Svečani defile ob dnevu Republike Srbske,"" so pospremili objave na Twitterju. 

V Republiki Srbski 9. januarja praznujejo dan republike, in sicer v spomin na ta dan leta 1992, ko so nekateri poslanci tedanjega parlamenta SR BiH razglasili srbsko republiko BiH. Ustavno sodišče Bosne in Hercegovine je že leta 2016 sprejelo sodbo, s katero je razveljavilo del zakona o praznikih v Republiki Srbski, ki je določil 9. januar za praznik republike.
Sodišče je ocenilo, da praznovanje dneva, ki je zaznamoval začetek kampanje množičnega etničnega preganjanja nesrbov z ozemlja današnje Republike Srbske, žali čustva Hrvatov in Bošnjakov. 

Parada kot odgovor na uvedbo ameriških sankcij
Dodik je dejal, da je bil 9. januar 1992 rezultat prizadevanj za preprečevanje ponovitve zločinov nad Srbi, storjenih v drugi svetovni vojni, zato je bila sprejeta odločitev, da se država oblikuje iz delov ozemlja BiH. ""Republika Srbska je naša država, pa naj temu oporeka, kdor hoče,"" je dejal Dodik in dodal, da je nedeljska parada v Banjaluki odgovor tudi na nedavno uvedbo sankcij.
ZDA so namreč v sredo uvedle sankcije proti voditelju bosanskih Srbov in z njim povezani televizijski mreži zaradi ogrožanja stabilnosti Bosne in Hercegovine ter celotne regije. Dodik je nato dejal, da to ne bo ustavilo v njegovih namer in političnih ciljev in da bo poslušal želje svojega naroda, ne pa zahteve ZDA. Pri tem računa na podporo Srbije in drugih svetovnih zaveznikov, ki jih ni imenoval.
"
https://www.24ur.com/novice/slovenija/kucanov-govor.html,"Kučan: Današnje podobe fašizma niso enake tistim iz zgodovine, a izhodišča so enaka","""Vojna je zlo zoper človečnost, zato je delo za mir tako zelo dragoceno,"" je na osrednji slovesnosti ob 80. obletnici dražgoške bitke dejal nekdanji predsednik republike Milan Kučan. V govoru je zelo kritično komentiral tudi delovanje vlade. ""Treba je povedati, kam lahko vodijo razgradnja ustavne ureditve, poskusi vladanja z odloki, izigravanje zakonov, napadi na sodstvo, tožilstvo in svobodo tiska,"" je naštel in dodal, da se je temu treba upreti. ""Današnje podobe fašizma niso enake tistim iz polpretekle zgodovine. A izhodišča so enaka,"" je še dejal in opozoril na prihajajoče volitve kot edino demokratično sredstvo za zamenjavo oblasti.","
Na osrednji slovesnosti ob 80. obletnici dražgoške bitke je predsednik republike Borut Pahor pred spomenik padlih borcev in drugih žrtev položil venec, na dogodku pa so bili prisotni tudi predsednik DZ Igor Zorčič in delegacija SD na čelu s podpredsednikom stranke Matjažem Nemcem. Lansko leto je prireditev, na kateri se običajno zbere več tisoč ljudi, odpadla, letos pa jo omejujejo epidemiološki ukrepi.
Slavnostni govornik je bil nekdanji predsednik republike Milan Kučan, ki je dejal, da je boju in odporu borcev Cankarjevega bataljona sledil zločin in spomnil na maščevanje nemške vojske, ki se je spravila na domačine, katerih edini greh je bil, da so ljubili domovino in jo pomagali braniti. Dražgoška bitka, ki je potekala med 9. in 11. januarjem 1942, velja za eno večjih bitk med drugo svetovno vojno v Sloveniji, ki je omajala mit o nepremagljivosti nemške vojske. V bitki je padlo devet partizanov, Nemci pa so po njej pobili 41 domačinov in požgali vas.
Kučan je poudaril, da je vojna zlo zoper človečnost in da je zato delo za mir tako zelo dragoceno. Dodal je, da je šlo za mir tudi v vojni, izzvani z agresijo JLA proti slovenskemu narodu, ko je uveljavil svojo naravno pravico do samoodločbe. ""Slovenci nismo želeli vojne. Svojo odločitev smo želeli uveljaviti po mirni poti,"" je dejal in zagotovil, da je bil naš odpor smiseln, saj je Sloveniji odprl pot do njenega mednarodnega priznanja. ""Smiselna sta bila tudi boj in žrtev Slovencev med drugo svetovno vojno. Bila sta nesorazmerno velik prispevek k obrambi človeške civilizacije pred barbarstvom, ki ga je prinašal fašizem,"" je menil. 
""Fašizem je prerasel v državno ideologijo in sredstvo za militaristično politiko""
""Živimo v razmerah, ko se svet spopada z resno, težko obvladljivo nevarnostjo, ki jo prinaša epidemija,"" je prepričan Kučan. Opaža, da prihaja do zaskrbljujočih posegov v temelje vrednot, na katerih sta utemeljena sodobna demokratična družba in mednarodni pravni red. ""Spodjedajo ju populizmi in nacionalizmi, protisolidarnostne suverenitetne doktrine in egoizmi, znotraj katerih je vse več znamenj oživljanja fašizma.""
""Ne gre pozabiti, da je fašizem prerasel v državno ideologijo in sredstvo za militaristično politiko z osvajalno vojno in zločini zoper človeštvo s tem, da je uporabil in zlorabil mehanizme demokratične parlamentarne demokracije. Tarča te ideologije smo bili tudi Slovenci."" Prav zato bi morali po njegovih besedah ohraniti občutljivost pri prepoznavanju znamenj njenega obnavljanja. ""Zato moramo nanje opozarjati tudi v novih razmerah in jih imenovati s pravim imenom. Razumljivo, današnje podobe fašizma niso enake tistim iz polpretekle zgodovine. A izhodišča so enaka,"" je prepričan.
""Poskusi vladanja z odloki, izigravanje in izsiljevanje zakonov, napadi na neodvisnost""
""Treba je povedati, kam lahko vodijo razgradnja ustavne ureditve, poskusi vladanja z odloki, izigravanje in izsiljevanje zakonov, posegi v načelo delitve oblast, napadi na sodstvo in sodnike, na neodvisnost tožilcev in Policije, na nadzorne ustanove, na svobodo tiska, na človekove pravice in dostojanstvo, kam vodijo uporaba in spodbujanje sovražnega in prostaškega govora, nespoštovanje ločitve cerkve in države, odnos do beguncev, zloraba zgodovinopisja in enačenje domoljubja z zahtevo po podpori sedanji vladi in politiki največje vladne stranke.""
Kučan je prepričan, da je treba na to opozarjati in se temu v imenu spoštovanja do svobodoljubnih prizadevanj preteklih rodov in odgovornosti do prihodnosti tudi upreti. Pravi, da smo Slovenci raztreščeni kot še nikoli doslej in da nas razdvaja tudi brezobzirno razkazovanje moči sedanjih oblasti, ki v življenje ljudi sistematično vnašajo nove razdore.
""Pri ukrepanju za obvladovanje epidemije iščejo krivce za neuspešen boj""
Kučan je bil kritičen tudi do delovanja vlade glede obvladovanja epidemije. Izpostavil je, da vlada ne išče zavezništva z državljani, ampak med njimi išče krivce za neuspešen boj z epidemijo. ""Mirne protestnike štejejo za sovražnike. Zavračajo dialog z njimi, na njihove predloge, zahteve in oporekanja odgovarjajo s policijsko represijo,"" je poudaril. 
Sporno se mu zdi tudi, da v času obeleževanja 30. obletnice poslušamo knjigovodsko naštevanja dosežkov vlade. Meni namreč, da so ti dosežki v resnici dosežki celotne slovenske družbe, naporov in odrekanj velike večine državljanov. A dosežki po njegovem mnenju niso tisto, kar razdvaja slovensko družbo. ""Razdvajajo stvari, o katerih vladajoča politika ne govori, jih pa počne z grobimi, nelegitimnimi in nelegalnimi posegi v ustavno pravno in socialno vrednotno tkivo družbe. Počne jih mimo volje ljudstva v imenu prikritih političnih in ideoloških ciljev:  ustvariti drugo republiko, ki bo po njeni meri v želji po t. i. premiku celotne družbene strukture v desno, tudi skrajno desno.""
Prav zaradi prepoznavanja teh teženj pa pri ljudstvu prihaja do odpora, je v govoru še dejal Kučan. Pravi, da omenjenih teženj vlada ne more prikriti z razdeljevanje predvolilnih daril in poskusi podkupovanja posameznih socialnih skupin z odpustki, niti obljube infrastrukturnih in drugih naložb županom. ""Ne morejo jih tudi zamegliti dejstva, da takšna delitev sredstev EU, namenjenih za okrevanje in razvoj po epidemiji, ne omogoča resnih strateških in strukturnih naložb, ki bi Slovenijo približale cilju zelene, digitalno in visoko tehnološko razvite države. Nasprotno, od tega cilja nas ta izključujoča politika vlade oddaljuje."" 
 
""Namesto samohvale potrebujemo pošteno in realno oceno""
Prepričan je še, da namesto samohvale potrebujemo pošteno in realno oceno tako razmer kot cene, ki jo bomo za to plačevali. Čas po epidemiji bo zahteven, okrevanje pa dolgo in težko. Upravljanje države bo zahtevalo zaupanje in podporo državljanov, tudi odrekanja. ""Lažniva slika zavaja in ne omogoča okrevanja. Prav tako ne zvračanje odgovornosti z lažno sliko na prihodnjo vlado,"" je še očital. 
Zato se je njenemu lažnemu slikanju treba upreti. Ne smemo se pustiti preslepiti. Zavedati se moramo, kakšna bo cena navideznih kratkovidnih koristi. Odgovor, ali smo na to pripravljeni, bomo dali na prihajajočih volitvah. Te so edino demokratično sredstvo za zamenjavo oblasti. Zato se je volitev treba udeležiti in premisliti, komu zaupati svoj glas. To naj bo sporočilo letošnjega spominskega srečanja na Dražgošah. 
Organizatorji za prireditev zagotovili do 750 sedišč
Slovesnost v Dražgošah predstavlja vrhunec 65. sklopa prireditev Po stezah partizanske Jelovice. V organizacijskem komiteju, ki ga vodi upokojeni generalmajor Ladislav Lipič, so se odločili, da slovesnost kljub trenutni epidemiološki situaciji izpeljejo. Za prireditev so dobili dovoljenje Upravne enote Škofja Loka, pri čemer morajo izpolnjevati posebne pogoje, med katerimi je omejitev ljudi na prireditvenem prostoru, kjer bodo organizatorji zagotovili do 750 sedišč. Kot pričakuje Lipič, bo to glede na razmere dovolj.
Načrtovana sta zgolj dva tradicionalna pohoda in še ta dva bosta bistveno krajša kot običajno, ko sta trajala vso noč. Omejeno bo tudi število pohodnikov. 43. pohod Po poti Cankarjevega bataljona v Dražgoše se ne bo začel na Pasji ravni, temveč na Logu v Poljanski dolini, start pa bo šele zjutraj. Skrajšan bo tudi tradicionalni 22. pohod Železniki-Ratitovec-Jelovica-Dražgoše, in sicer predvsem zaradi velikih količin snega na Jelovici.
"
https://www.24ur.com/novice/slovenija/jenull-prejel-tozbo-zaradi-domnevne-organizacije-protesta.html,Jenull prejel tožbo zaradi domnevne organizacije protesta,"Jaša Jenull je prejel tožbo zaradi domnevne organizacije protesta proti vladi Janeza Janše. Ministrstvo za notranje zadeve mu očita, da je Policiji, ki je varovala shod oktobra 2020, povzročil za okoli 2255 evrov stroškov. Jenull odgovarja, da ni organizator in da z zastraševanjem protestnikov ne bodo ustavili.","Ministrstvo, ki ga zastopa državno odvetništvo, po poročanju Dnevnika trdi, da je Jaša Jenull 2. oktobra 2020 v središču Ljubljane organiziral neprijavljen shod, zaradi česar naj bi imela Policija večje stroške z varovanjem dogajanja, kot če bi bil shod prijavljen. Med drugim Policija trdi, da so morali na ulice pripeljati 80 policistov namesto 20, ker da niso vedeli, koliko ljudi se bo zbralo na shodu.
V tožbi je naveden tudi cenik posameznih storitev Policije – ura policista na protestu stane od 18,70 do 25,33 evra, službeni konj stane 11,30 evra na uro, policijski pes pa 11,02 evra na uro.
V njej je tudi opis protestnega dogajanja na Prešernovem trgu, pred ministrstvom za zdravje v Štefanovi ulici, na Trgu republike pred stavbo državnega zbora in na ljubljanskih ulicah. Kot eden od govornikov je v opisu dogajanja omenjen tudi Jenull. Državno odvetništvo je po navodilih notranjega ministrstva kot dokaz, da naj bi Jenull organiziral protest, navedlo tudi objavo na njegovem profilu na Facebooku.
""Gre za kršenje ustavno zagotovljenih pravic državljanov do mirnega protestiranja,"" je tožbo za Dnevnik komentiral Jenull. ""Nisem organizator, protesti so spontani. Politika je določila enega organizatorja, da bi s tem finančno pritisnila na protestniško gibanje. Takšna praksa je diktatorska,"" opozarja. 
Da gre za obliko zastraševanja protestnikov, so opozorili tudi v Pravni mreži za varstvo demokracije.
Petkovi protestniki so se sicer sinoči znova zbrali na Trgu republike, kjer so na 90. protestu opozorili na politično podrejanje RTV in ostalih slovenskih medijev. Protestniki od nove vlade zahtevajo takojšnjo razveljavitev vseh imenovanj in postopkov, ki jih je na RTV Slovenija v zadnjih 20 mesecih izvedla vlada Janeza Janše, so sporočili.
 
"
https://www.24ur.com/popin/tuja-scena/rokerica-gianna-nannini-zeli-postati-prva-predsednica-italije.html,Rokerica Gianna Nannini želi postati prva predsednica Italije,"Kraljica italijanskega rocka Gianna Nannini želi postati prva predsednica Italije. V videoposnetku, ki ga je objavila na Instagramu, je toskanska pevka napovedala kandidaturo za naslednico predsednika Sergia Mattarelle, ki se mu 3. februarja izteče sedemletni mandat.","Kandidatura Nanninijeve prihaja, ko v Italiji teče razprava o tem, da je napočil čas, da Italija prvič v zgodovini dobi žensko na čelu države. ""Ob tej priložnosti uradno kandidiram za predsednico italijanske republike,"" je v objavljenem videoposnetku izjavila 67-letna Nanninijeva.
Italijanski intelektualci, pisatelji in umetniki so pred kratkim sprožili tudi peticijo za izvolitev prve ženske za predsednico države.
Volitve italijanskega predsednika se bodo začele 24. januarja, glasujejo člani obeh domov parlamenta in predstavniki italijanskih dežel. Zaenkrat še ni uradnih kandidatov, kot možni pa se omenjajo predsednik vlade Mario Draghi, nekdanji predsednik vlade Giuliano Amato in sedanja ministrica za pravosodje Marta Cartabia, poroča avstrijska tiskovna agencija APA.
Peticijo za izvolitev predsednice države je sprožila znana italijanska pisateljica Dacia Maraini. Poziv so med drugim podpisale pisateljica madžarskega rodu Edith Bruck, ki je preživela holokavst, režiserka Liliana Cavani, pisateljice Michela Murgia, Silvia Avallone in Melania Mazzucco, komičarki Luciana Littizzetto in Sabina Guzzanti ter pevka Fiorella Mannoia.
"
https://www.24ur.com/novice/slovenija/primer-dokovic-ceprav-je-navajen-na-zakljucne-zogice-jih-v-tem-trenutku-nima-v-rokah.html,"Afera Đoković: 'Čeprav je navajen na zaključne žogice, jih v tem trenutku nima v rokah'","Afera Đoković še naprej sproža številne polemike v Srbiji, Avstraliji in drugod po svetu. Medtem ko v Beogradu vztrajajo, da avstralska vlada srbskega teniškega asa izrablja za nabiranje političnih točk, avstralske oblasti očitke zavračajo. Novak Đoković ni naš ujetnik in lahko prosto zapusti državo, kadar koli želi, pravijo v Canberri, potem ko so mu preklicali vizo in ga namestili v hotel za priseljence v Melbournu. Prvič se je na družbenih omrežjih oglasil tudi Đoković in se zahvalil podpornikom. Ti vztrajajo na protestih tako v njegovi domovini kot v državi, ki mu je gostoljubje odrekla.","
Napetostim in čustvenim odzivom v aferi Đoković ni videti konca. Medtem ko najboljši teniški igralec sveta čaka na ponedeljkov sodni epilog, se pred hotelom za priseljence v Melbournu še naprej zbirajo njegovi privrženci iz srbske diaspore. Nekateri vidijo veliko simbolike: da se takšna krivica dogaja ravno na pravoslavni božič, da je Novak pravzaprav zapornik, mučenik. Na poziv njegove družine se protestni shodi nadaljujejo tudi v Beogradu.
Glavni akter sage pa je danes prekinil molk in se na Instagramu zahvalil za izjemno podporo širom sveta. Toda jeza se krepi tudi na drugi strani. Teniški as, znan po svojih proticepilskiih stališčih, je s sklicevanjem na zdravstveno izjemo pri vstopu v Avstralijo dregnil v osje gnezdo. Utrujeni od izjemno strogih protikovidnih ukrepov so mu mnogi Avstralci potezo zamerili, češ da slavni in bogati očitno zase zahtevajo drugačna pravila. Pa čeprav ni bil edini, ki je ob prihodu na teniški turnir uveljavljal izjemo od cepljenja.
Sociolog Primož Šterbenc je v oddaji 24UR ZVEČER dejal, da je primer od ogorčenja avstralske javnosti do zdaj že prerasel v meddržavni spor med Srbijo in Avstralijo in da gre tukaj za trk dveh kultur. Prvič se je zgodilo, da se je v središču vprašanja cepljenja, ki je globoko razdelilo zahodne družbe, znašla globalna zvezda, kot je Novak Đokovič. Kako bo to vplivalo na razčiščevanje, kaj je prav in kaj ne glede cepljenja?
Strokovnjak za marketing Aljoša Bagola je dejal, da se je pandemija, kar se tiče naših stališč ""izkazala za hitro sušeči se cement in je tako svet obstal v neki nenehni razdvojenosti"". ""In ta za in proti, ki ga družbena omrežja še podpihujejo, je pravzaprav postal neka proteza, ki jo uporabljamo namesto nekih skupnih rešitev. Zanimivo je, da se je vse dogajalo ob obletnici napada na Kapitol, ko je Donald Trump svoje privržence nagovoril, naj posežejo po nasilju."" 
In take zadeve so mogoče le, ko se ljudje poistovetijo z zgodbo, da so žrtve neke zarote, je dodal Bagola. ""In potem v zvezdniku vidijo utelešenje odrešenika vseh svojih tegob. Mnogi Đokovića vidijo kot odrešenika, kot Mesijo na misiji.""
Nadaljeval je, da pa slava vedno gre z roko v roki s svojo grdo sestro, in to je zloraba. ""Zanimivo je, da je Roger Federer pred kratkim povedal, da pravzaprav ne ve, ali bi imel dovolj duševne kondicije, če bi svojo kariero začel v dobi družbenih medijev in teh nenehnih negativnih komentarjev.""
Nasprotniki cepljenja doživljajo cepljenje kot poseg v njihovo svobodo, v njihove pravice. Avstalci pa to logiko obračajo in Đokoviču očitajo, da posega v njihove pravice, ker ne spoštuje pravil kot vsi ostali. Bi to lahko spremenilo dojemanje koncepta svobode, solidarnosti in pravičnosti, ko gre za cepljenje? Šterbenc je dejal, da je na eni strani pravica do neposeganja v telo, na drugi pa pravica do zdravja in življenja. ""V tem primeru je objektivno jasno, katera pravica bi morala imeti več pozornosti. Poleg tega je treba pojasniti, da se v današnji neoliberalni dobi poudarjajo zgolj pravice, veliko premalo pa dolžnosti. In v primeru, ki se dogaja danes, bi lahko rekli, da se je družba v marsičem shedonizirala. Kritične vrednote, med katere spadajo tudi uživaške vrednote, močno napredujejo pred lepimi vrednotami, ki so tudi moralne vrednote.""
Dodal je, da pa je tehnologizacija družbe naredila svoje, predvsem med mladimi, ki so kolonizirani s tehnologijo. ""Tehnologija dehumanizira. Na stranski tir potiska solidarnost, ljubezen. Tukaj se pojavi tudi epistemiološki problem, saj večina družbe informacije išče na družbenih omrežjih, kjer so informacije zelo nekredibilne in nepreverjene.""
Kako pa se bo po njunem mnenju konkretna zgodba z Đokovičem končala? Šterbenc je dejal, da bo po njegovo vsakdo hotel nekaj iztržiti. ""Tako srbska kot tudi avstralska politika. Ne bi si upal napovedati, kako se bo končala, kajti na nek način je ta zgodba postala simbolika konflikta med tistimi, ki so za cepljenje in tistimi, ki so proti cepljenju.""
""Čeprav je navajen na zaključne žogice, jih v tem trenutku nima v rokah,"" je zaključil Bagola. 
"
https://www.24ur.com/novice/svet/letos-bo-z-novo-javno-najemnisko-sluzbo-na-voljo-od-100-do-200-stanovanj.html,Bo težave z iskanjem stanovanj res rešila nova najemniška služba?,"Vse večja nočna mora, predvsem po večjih mestih v državi, postaja tudi iskanje cenovno dostopnega stanovanja za najem. Tako študenti kot tudi mlade družine in ostali posamezniki za iskanje porabijo tudi več mesecev. In tega se, kot pravijo, zavedajo tudi na Stanovanjskem skladu, kjer so z novim letom vzpostavili javno najemniško službo. Gre za nekakšno posredništvo med lastniki zasebnih stanovanj in najemniki – slednji bodo najem plačevali po neprofitni ceni, razliko pa bo prispeval Stanovanjski sklad.","
570 evrov za 33 kvadratnih metrov, 450 za 27 kvadratov. To je realnost najemniškega trga v prestolnici. In od 100 do 200 stanovanj bomo zato letos z javno najemniško službo zagotovili tistim, ki si najema po trenutnih tržnih cenah ne morejo privoščiti, zagotavlja direktor Stanovanjskega sklada Črtomir Remec. ""Najprej bo objavljen poziv lastnikom, da se prijavijo in nam ponudijo svoja stanovanja in potem, ko bomo imeli določeno število stanovanj na razpolago, bomo objavili tudi razpis za najemnike,"" pojasnjuje Remec.
Glede na astronomsko visoke cene, ki jih trenutno kroji trg, računajo predvsem na starejše ljudi, ki jim bodo v zameno za večja stanovanja ali hiše ponudili oskrbovana stanovanja, prednost tovrstne oddaje za lastnike pa je tudi garancija plačila, poudarja Remec in obljublja: ""V primeru, da bodo težave z najemniki, bomo to prevzeli mi.""
'Višina najemnine, ki jo bodo prejeli lastniki stanovanj, je prenizka'
Najemnine bodo za najemnike neprofitne, za lastnike, ki bodo svoja stanovanja skladu v upravljanje morali oddati za najmanj tri leta, pa 30 odstotkov višje. In medtem ko je Remec prepričan, da gre za dobro prakso, na Inštitutu za študije stanovanj in prostora menijo drugače. ""Vsaka stanovanjska politika, ki se osredotoča na subvencioniranje trenutnega stanja, ne pa v gradnjo in obnovo stanovanjskega fonda, v bistvu pride do tega, da se vse več denarja troši za reševanje trenutne katastrofe in potem imamo priročen izgovor, da pa je zmanjkalo denarja za dejansko reševanje stanovanjske problematike,"" meni raziskovalec na Inštitutu za študije stanovanj in prostora Uroš Mikanovič.
Ker točnih evidenc GURS ne vodi, so vse številke lahko samo predvidevanja, prav tako pa Mikanovič poudarja, da je višina najemnine, ki jo bodo na račun prejeli lastniki stanovanj, prenizka in posledično zanje neprivlačna. ""Z nobenega vidika, z nobenega stališča se mi ta ukrep ne zdi smiseln,"" poudarja Mikanovič. ""Seveda ne more Stanovanjski sklad RS rešiti vseh problemov, dejansko pa mi poskušamo z vsemi svojimi aktivnostmi pomagati, da se ta situacija izboljša,"" pa odgovarja Remec. 
Ljubljanski najemniški trg bo malce zadihal že konec januarja, ko bodo v soseski Novo Brdo oddali 500 novih javnih najemnih stanovanj in prav to so prakse, h katerim bi morali stremeti, zaključuje Mikanovič.
"
https://www.24ur.com/novice/slovenija/janko-gorsek-dogaja-se-politicno-discipliniranje-zaposlenih-v-policiji.html,Janko Goršek: Politično se disciplinira zaposlene v Policiji,"Nekdanji generalni direktor slovenske Policije Janko Goršek, ki je bil kar 38 let v policijskih vrstah, se je s prvim januarjem upokojil. Čeprav je bil vedno prepričan, da se bo težko poslovil od Policije, ko bo nastopil čas upokojitve, je to hišo zaradi razmer, ki vladajo, zapustil z lažjim srcem. ""Tako kot celotna slovenska družba je tudi Policija zaradi političnih razmer povsem razklana. Vladajoča politika je povzročila etiketiranje policijskih kadrov na 'naše in vaše', leve in desne, če želite. Dogaja se politično discipliniranje zaposlenih."" ","""Izbranci vladajoče politike so zasedli najpomembnejše položaje, moteči kadri pa smo pristali v 'tacenskem odredu' ali 'sektorju odpisanih', kot mu pravimo mi,"" je v posebnem pogovoru za 24ur.com povedal Janko Goršek. Žalosti ga, ker so nekateri nekdanji sodelavci tako hitro  podlegli političnim navodilom, ne da bi se skušali upirati, ob tem pa pozabili na vse prijatelje, ki so padli v nemilost oblasti in vodstva Policije, pravi naš sogovornik.
""Gre za brutalno obračunavanje z uslužbenci Policije, nedopustno poseganje politike v njeno delo in sam kaj takšnega v skoraj štirih desetletjih še nisem doživel. Zadeve so prišle celo tako daleč, da se dolgoletni sodelavci, nekoč tesni zavezniki in naši prijatelji, izogibajo vseh, ki so pristali v kazenski skupini odpisanih oziroma se niso upali družiti z njimi, da jih ne bi doletele kakšne kadrovske sankcije. Vendar za takšno njihovo obnašanje ni opravičila.""
""Čez noč so pozabili na sodelavce, s katerimi so vrsto let delili vse dobro in slabo, delali z ramo ob rami, bili kdaj tudi skupaj v nevarnosti na terenu. V teh pregretih političnih razmerah pa si ne upajo izraziti niti podpore vsem tistim, ki so se znašli v nemilosti vodstva Policije. Nikoli niso izrazili nestrinjanja s takšnim početjem, nihče se ni zoperstavil, čeprav so vso kariero zagovarjali strokovnost, zakonitost in integriteto. Čez noč je vse to izpuhtelo.""
'Ko se nekateri nekdanji sodelavci obračajo po vetru in pozabijo na vrednote, ki so jih zagovarjali'
Politični pritiski na Policijo so povzročili razdor tudi med sodelavci. Marsikdo, ki je ostal na položaju in ni bil tarča aktualne oblasti, je hitro pozabil na svoje sodelavce in prijatelje, poskrbel samo zase in začel jadrati, kot je narekoval nov veter, pravi Goršek. ""Res me zanima, ali ti ljudje danes mirno spijo. Ne bi smeli dopustiti, da si politika podreja policijske kadre. Razočaran in žalosten sem zaradi vseh mojih nekdanjih sodelavcev in sodelavk, ki so bili razrešeni s položajev ali premeščeni, čeprav so vedno veljali za strokovnjake na svojih področjih, bili uspešni in profesionalni."" 
""To so ljudje, ki jih osebno poznam, sem delal z njimi in spremljal njihovo kariero, zato lahko rečem, da so bili steber strokovnega in zakonitega dela. Zdaj pa so jih doletele grde diskreditacije in povsem neresnične obtožbe. Večina je pristala v tacenskih pisarnah, odrinjena od vsega, čeprav so vso svojo kariero posvetili Policiji in bili lojalni izključno in samo tej hiši. Nikoli niso služili interesom politike. Za politiko v Policiji ni bilo prostora. Zato je prav bizarno, se tem ljudem očita politično delovanje,"" razlaga naš sogovornik.
Tudi sam je kariero končal v tacenskih pisarnah in bil prav tako večkrat tarča napadov sedanje oblasti. ""Objavljali so neresnice, da sem bil kazensko ovaden zaradi afere o domnevnem pranju iranskega denarja, visok politični funkcionar aktualne vlade je na Twitterju celo zapisal, da sem omogočil pranje denarja v NLB, čeprav nisem bil nikoli v nobenem postopku zaradi te zadeve. Enako se je dogajalo direktorju Nacionalnega preiskovalnega urada, ki so ga brez argumentov obtoževali, da je prikrival pranje denarja in so ga celo nezakonito razrešili s funkcije. Zame pa pozivali, kdaj bom imel hišno preiskavo. Bral sem lahko tudi komentarje, da me čaka zapor. Njihova domišljija, povezana z mojo vlogo v tej zadevi je bizarna in presega vse meje zdravega razuma, v zgodbi pa predvsem manjkajo argumenti in dejstva. Zato lahko brez slabe vesti komentiram, kaj pomenijo politični pritiski na Policijo in zaposlene.""
'Ko sem bil generalni direktor se politika nikoli ni mešala v stroko, kaj šele, da bi kadrovala'
Janko Goršek je bil za generalnega direktorja slovenske Policije imenovan leta 2009. Sodeloval je s tremi različnimi ministri za notranje zadeve, pa vendar, strokovno delo policistov in kriminalistov nikoli ni bilo podvrženo politiki, pravi. ""Nihče ni od nas zahteval podatkov o kriminalističnih preiskavah, nihče ni želel imen osumljencev, ki smo jih obravnavali, nihče ni izvajal političnih pritiskov na preiskave, kaj šele, da bi politiki zahtevali kadrovske rošade in na direktorska mesta ustoličili svoje izbrance.""
""Tako brutalnih zgodb doslej v Policiji ni bilo, zato je večina zaposlenih šokirana nad tem, kar se dogaja v zadnjem času. Če so bile vsa ta leta strokovne reference tiste, ki so odločale o izbiri kadra, se je zdaj spremenila tudi ta praksa. Politična oblast gre tokrat še dlje, ne ustavi se pri zamenjavi motečih kadrov, zahteva še ukrepe zoper njih. Vlagajo se kazenske ovadbe, izrekajo se jim opozorila pred odpovedjo delovnega razmerja, ustvarja se hud pritisk na njih, deležni so šikaniranja oziroma mobinga.""
 ""Skrbi me in jezen sem, ko vidim, kako določeni uslužbenci Policije zlorabljajo svoje položaje in pooblastila ter kršijo zakonodajo, ko obračunavajo s kadri, ki so moteči za oblast. Po mojem mnenju gre pri tem tudi za sume kaznivih dejanj. Zato bo v prihodnje treba preveriti tudi to početje in ukrepati, če se bo izkazalo, da so prekoračili pooblastila. Imam podatke, da je kar nekaj zaposlenih že sprožilo ustrezne predkazenske postopke, mnogi pa tudi že razmišljajo, da bodo zoper odgovorne osebe v Policiji vložili kazenske ovadbe, pravico pa iskali tudi na sodišču."" 
""Ob tem velja opozoriti še na veliko število nadzorov notranjega ministrstva, saj je precej govora o tem, da se različni nadzori zlorabljajo v politične namene. Zato lahko v naslednjih mesecih pričakujemo postopke tudi glede tega. Ne bom presenečen, če se bo izkazalo, da so posamezniki prekoračili svoja pooblastila in morda celo zlorabili svoj uradni položaj. Namreč, postavlja se vprašanje, ali so nadzorniki resnično preverjali zgolj izvajanje policijskih pooblastil in nalog, ali je šlo kdaj morda celo za namerno iskanje napak z namenom diskreditacije določenih ljudi in njihovega dela.""
'Političnih preiskav nikoli ni bilo'
Nekdanji generalni direktor Policije pravi, da političnih preiskav nikoli ni bilo, saj da je jasno kaj in kdo usmerja kriminalistične preiskave in delo policistov – tožilstvo. Ne pa politika. ""Zato je toliko bolj nenavadno, da aktualni generalni direktor izjavlja, da so bile v preteklosti nekatere preiskave politično motivirane. Ne ponudi pa dokazov za to, niti ne pove, katere preiskave in zakaj. Noben nadzor doslej ni potrdil tega, da bi bila kakšna preiskava politična. Ne govorim samo za obdobje, ko sem vodil slovensko Policijo, ampak tudi za čas, ko sem bil še vodja Sektorja kriminalistične policije v Celju ali kasneje, ko sem bil direktor celjske policijske uprave. Politika nikoli ni posegala v naše preiskave ali nam dajala kakšna navodila. Zato je ironija, da poslušamo od oblasti kritike, da imamo politično policijo, ki jo je treba depolitizirati.""
""Dogaja pa se ravno obratno. Prav ta oblast igra nevarno igro z vmešavanjem v delo Policije in političnim kadrovanjem. Ob tem še ena ironija – čeprav me nenehno povezujejo z levimi političnimi strankami, naj povem, da sem bil za vodjo kriminalistične policije v Celju imenovan v času Janševe vlade leta 2005. Prav tako sem kasneje pod desno vlado postal tudi direktor Policijske uprave Celje. Pogrom nad mano se je začel kasneje, ko sem postal generalni direktor Policije v obdobju leve vlade.""
'NPU je upravičil pričakovanja'
Pravi pogrom se dogaja tudi nad Nacionalnim preiskovalnim uradom, ki je nastal prav v času, ko je bil Janko Goršek generalni direktor Policije. ""NPU je bil ustanovljen za preiskovanje najtežjih oblik kriminala, predvsem gospodarskega in korupcije. Ni bil namenjen temu, da štejemo kazniva dejanja, pomembna je bila višina materialne škode in posledično zaseg nezakonite premoženjske koristi. To so bili glavni razlogi za ustanovitev te enote. In podatki, ki so bili objavljeni za obdobje desetih let, ko so na NPU obravnavali okoli 1300 sumov kaznivih dejanj, podali kazenske ovadbe za 860 kaznivih dejanj in ugotovili za 1,4 milijarde škode, ob tem pa podali še za okoli 350 milijonov evrov pobud za odvzem premoženjske koristi, 70 odstotkov preiskav pa začeli na lastno pobudo, to so rezultati, ki so povsem upravičili pričakovanja stroke."" 
""In nobena politična stranka ni imela imunitete, kriminalisti so preiskovali tako leve kot desne politike in z njimi povezane osebe. Danes pa v parlamentu poslušamo obtožbe, kako so bili preiskovalci specializirani samo za pregon desnih politikov, kako so del globoke države in podobno. Me pa preseneča, da se pod sedanjim vodstvom ta enota ukvarja s protesti.""
Sanje o globoki državi
""Neresne so izjave politikov, ko govorijo, kako je treba depolitizirati NPU, ker da se preveč posveča obravnavi desnih strank, ob tem pa ploskajo, ko kazenske ovadbe doletijo levo politično opcijo. Torej, ko so obravnavani pripadniki levih strank, je s to Policijo in Nacionalnim preiskovalnim uradom vse v redu, preiskave so zakonite in utemeljene. Ko pa so ovadeni ali v preiskavi člani desne politične opcije, takrat je pa potrebna depolitizacija Policije, preiskave so pristranske, nezakonite in politično usmerjene, Policija pa je del globoke države. In je treba zamenjati vse na vodstvenih položajih.""
""Policija preprosto ne more tako funkcionirati in ne sme biti deležna takšne politične obravnave, niti vseh teh pritiskov. Žal se to dogaja tudi pri obravnavi protestov. V policijskih vrstah je bilo čutiti zmedenost, kako sploh ukrepati, saj je tako pri policistih kot pri njihovih šefih prisoten strah pred delovnopravnimi sankcijami. Kot je znano so vodilne na PU Ljubljana zaradi protestov že doletela opozorila pred odpovedjo, po mojem mnenju povsem neutemeljeno.""
'Neverjetno, da se sindikalistom grozi z ovadbami'
Goršek pravi, da je neverjetno, da želi vodstvo Policije disciplinirati celo sindikaliste in se jim zato grozi s kazenskimi ovadbami in delovnopravnimi ukrepi. ""Nedopustno je, da se posega v sindikalne pravice in se omejuje delovanje obeh policijskih sindikatov. Tega si res ne znam predstavljati, da si nekdo jemlje še te pravice. Sam ocenjujem, da je sodelovanje s sindikati nujno potrebno, tako sem deloval tudi takrat, ko sem bil generalni direktor. V zadnjih letih se je namreč pokazalo, da so ravno sindikati tisti, ki so dosegli izboljšanje položaja in statusa uslužbencev.""
""Vodstvo Policije in notranjega ministrstva bi se moralo zavedati pomembnosti socialnega dialoga z obema sindikatoma. Ne pa, da se jih napada. Tovrstni poskusi discipliniranja policijskih sindikatov so nedopustni in neprimerni. Preseneča me, da jih vodstvo Policije ne zaščiti niti takrat, ko jih politiki zmerjajo in žalijo. Naloga generalnega direktorja je, da ščiti ugled in integriteto zaposlenih. Človek pa tudi sicer dobi občutek, da vse spremembe policijske zakonodaje, ki smo jim priča, sploh niso namenjene izboljšanju organizacije dela, ampak predvsem temu, da se vsa moč odločanja usmerja na generalnega direktorja in s tem krepi tudi vpliv politike oziroma notranjega ministra.""
Od preiskav umorov, ekstremnega nasilja in terorizma do generalnega direktorja
Janko Goršek se je po končani Kadetski šoli za miličnike leta 1984 zaposlil kot miličnik na takratni Postaji milice Bežigrad. Po zaključenem študiju na Višji šoli za notranje zadeve pa se je dve leti kasneje zaposlil kot kriminalist na Policijski upravi v Celju. Bil je v skupini za krvne in seksualne delikte, kamor sodijo tudi preiskave umorov. Kasneje je bil vodja skupine za ekstremno nasilje in terorizem, pa tudi vodja Oddelka za organizirano kriminaliteto na celjski upravi. Leta 2001 je odšel na Generalno policijsko upravo v Ljubljano, kjer je bil vodja Oddelka za premoženjsko kriminaliteto. 
Po štirih letih pa se je vrnil v Celje kot šef kriminalistične policije, zamenjal je Roberta Mravljaka. Leta 2008 pa je že sedel na direktorski stol te uprave, kjer pa ni ostal dolgo, saj je bil naslednje leto že imenovan za generalnega direktorja slovenske Policije. Oktobra 2012 je zapustil ta položaj in odšel za policijskega atašeja v Bosno in Hercegovino, kjer je ostal pet let. Pred upokojitvijo pa je služboval na Generalni policijski upravi, najprej v Službi generalnega direktorja, nato kot svetovalec direktorja. 
""Čeprav sem imel tudi v preteklem letu naziv svetovalec generalnega direktorja Policije pa naj povem, da celo leto nisem imel dostopa do nobenega elektronskega predala v Policiji, kar pomeni, da sem bil odrezan od vseh informacij, ki bi jih na tej funkciji moral imeti."" Goršek je tudi veteran vojne za Slovenijo.
'Policija je izgubila ugled, državljani ji ne zaupajo več kot nekoč'
Zaključek svoje kariere v Policiji si je 56-letni Janko Goršek povsem drugače razlagal. ""V pokoj odhajam z grenkim priokusom, predvsem zaradi razmer, v katerih je se znašla Policija. Posledice političnega vmešavanja se že kažejo tudi pri javnomnenjskih raziskavah, Policija je precej izgubila na ugledu, državljani ji ne zaupajo več kot nekoč in zelo težko bo povrniti ta ugled, za katerega smo si prizadevali trideset let. Odnosi med sodelavci so precej načeti, porušeno je medsebojno zaupanje, delimo se na tiste, ki so lojalni tej hiši in stroki in na tiste, ki so prioritetno lojalni in všečni vladajoči politiki. Ti ljudje potem širijo neresnice in dezinformacije o sodelavcih, s katerimi obračunava oblast in si na ta način nabirajo politične točke za svoje osebne koristi.""
""Naj poudarim, da gre za moje osebno mnenje in zaključke, ki so nastali na podlagi 38-letnih izkušenj v tej hiši in na podlagi številnih pogovorov s sodelavci, ki so se v zadnjem letu obračali name. Nikakor pa moje izjave niso namenjene temu, da bi kogarkoli žalil, niti kršil ugled Policije. Kot že rečeno, jaz nikoli nisem služil nobeni politični opciji, nisem delal uslug nobeni politični stranki. Tako bo tudi ostalo. Politika me ne zanima in se tudi zdaj ne nameravam vključiti v tovrstne aktivnosti.""
 ""Seveda se moram najprej še navaditi na status upokojenca, to je šele prvi teden. Svoj prosti čas bom posvetil družini in prijateljem. Več bo časa za druženje s hčerko in sinom, najslajše pa bo zagotovo cartanje z vnukoma."" 
"
https://www.24ur.com/novice/korona/bolnisnice-se-sklicujejo-na-nadzor-epidemije-in-odslavljajo-pomoci-potrebne.html,Zgodbe o izgubi in obupu: nosečnica dve uri čakala na pomoč,"Ko je zaprto kitajsko mesto Šjan ta teden slavilo zmago v boju za zajezitev širjenja covida-19 v skupnosti, so se na družbenih omrežjih pojavile grozljive zgodbe o izgubi in obupu, ki prikazujejo ogromno človeško trpljenje, ki ga povzroča politika 'zero-covid' na Kitajskem. ","13-milijonsko mesto je od 23. decembra strogo zaprto, saj se spopada z najhujšim izbruhom koronavirusa v državi po Vuhanu, prvotnem epicentru pandemije. Toda lokalne oblasti so se soočile z odporom javnosti zaradi nesposobnosti in nesorazmerno ostrimi ukrepi, za katere kritiki pravijo, da škodujejo življenju tistih, ki naj bi jih zaščitili.
V zadnjih dveh tednih so kitajska družbena omrežja namreč preplavile objave prebivalcev, ki pravijo, da niso prejeli hrane, osnovnih zalog ali celo zdravstvene oskrbe – kar predstavlja podobo disfunkcije lokalne vlade, medtem ko se na lokalne uradnike krepi pritisk, da bi omejili covid-19 le nekaj tednov pred velikimi lunarnimi novoletnimi prazniki in zimskimi olimpijskimi igrami v Pekingu.
Neka uporabnica je objavila, da naj bi visoko nosečo žensko v bolnišnici na silvestrovo zavrnili, ker ni imela veljavnega testa na covid-19. Video, objavljen 3. januarja, prikazuje žensko, ki sedi pred bolnišnico, okoli njenih nog pa je luža krvi. Dve uri pozneje so jo le sprejeli v bolnišnico, vendar je doživela spontani splav, je v objavi povedala uporabnica, ki naj bi bila nečakinja nosečnice. Objavo, ki je bila objavljena na kitajski platformi za mikrobloganje Weibo, so, preden je bila izbrisana, množično delili. Uslužbenec bolnišnice Šjan Gaoxin, kjer je ženska poiskala oskrbo, je povedal, da incident preiskujejo in da je bolnišnica žensko sprva zavrnila v skladu z vladnimi predpisi glede covida-19, več pa ni želel povedati.
Na Xiaohongshu, kitajski platformi, ki je podobna Instagramu, pa je uporabnica v nedeljo zaprosila za pomoč, potem ko je lokalna bolnišnica zavrnila sprejem njenega očeta, ki je pravkar doživel srčni napad, ker sta živela na srednje tveganem območju mesta. Pozneje je posodobila objavo in dejala, da so njenemu očetu dovolili nujno operacijo, ko se je njegov položaj po nekaj urah močno poslabšal. ""Zamuda je bila predolga in reševanje ni uspelo. Nimam več očeta,"" je zapisala. Ženska je dogodek podrobneje objavila na Weibu v sredo zvečer. Njen čustveni zapis je takoj postal viralen, dobil je 630.000 všečkov in je bil do četrtka deljen več kot 110.000-krat.
Drug videoposnetek, objavljen na spletu, prikazuje žensko v karantenskem hotelu na novoletni dan, kako delavca za nadzor covida prosi za higienske vložke. V objavi, ki so si jo pred odstranitvijo ogledali več desetmilijonkrat, je ženska povedala, da je skušala poklicati več vladnih služb, da bi jih prosila za higienske vložke – brez uspeha. Ženska je pozneje objavila, da je prejela zaloge od karantenskih delavcev in rekla, da obžaluje, da je posnela originalni video.
Pretresljive objave so sprožile izlive sočutja in jeze na spletu, pri čemer so se številni spraševali o smiselnosti žrtvovanja v imenu nadzora epidemije. ""Nikogar ne briga, od česa umreš – razen če gre za covid-19,"" je objavil en uporabnik Weiba.
Po protestu javnosti so uradniki Šjana na tiskovni konferenci v sredo povedali, da bolnišnice ne smejo uporabljati izgovora za preprečevanje in nadzor epidemije, da bi se izognile zdravljenju bolnikov, vključno s kritičnimi bolniki, kot so nosečnice. V četrtek pa so dodatno sporočili, da je bil generalni direktor bolnišnice Šjan Gaoxin suspendiran, osebje, vpleteno v incident, pa odstavljeno s svojih delovnih mest. Prav tako so bolnišnici naročili, naj se opraviči javnosti. Disciplinski nadzornik vladajoče komunistične partije v mestu je izdal tudi interno opozorilo vodji zdravstvene komisije Šjan in dvema drugima uradnikoma za javno zdravje.
Toda ta dejanja niso uspela pogasiti ogorčenja. Na Weibu se najbolje ocenjen komentar pod objavo državnih medijev o določenih kaznih glasi: ""To samo kaže, da vas covid-19 morda ne ubije, birokrati pa vas lahko.""
"
https://www.24ur.com/novice/slovenija/politika_5.html,V poslanski skupini DeSUS se dokončno ločujejo. Kam bodo prestopili poslanci?,"Na politični sceni se nadaljuje iskanje predvolilnih zavezništev in političnih zatočišč. DeSUS oziroma tisto, kar je od njega ostalo, bo očitno dokončno razpadel. Po naših informacijah bi se zato utegnila okrepiti predvsem Nova Slovenija. Robert Golob pa bo še pred sestankom s strankami koalicije Kul, ki je predviden za prihodnji teden, skupne točke iskal z zeleno stranko Vesna.","
Robert Golob še naprej išče način, kako vstopiti v politični prostor. To po eni strani dela z javnimi tribunami: naslednji teden bo v Mariboru še pogovor o tem, kakšno državo želimo, nato naj bi sledile tematske razprave, denimo o okolju. Obenem se dobiva s številnimi političnimi akterji. V četrtek se bo denimo sestal s predstavniki stranke Vesna. Pri tem na obeh straneh poudarjajo, da gre za spoznavno srečanje, pogovor in izmenjavo mnenj o političnem prostoru. Naslednji teden naj bi se Golob pogovarjal s predstavniki strank koalicije Kul.  
Na tej premici naj bi bila predvolilna dinamika v tem mesecu najintenzivnejša. Štiri stranke koalicije Kul imajo podpisan povolilni sporazum. Je tu še dovolj prostora za Goloba? Kako bo h Kulu pristopal Igor Zorčič z novo stranko, potem ko so mu po izstopu iz Janševe koalicije tam že ponujali zatočišče, pa ga takrat ni sprejel?  
Kam bodo odšli poslanci Desusa?
Prav zaradi tega dogajanja je nepovezani poslanec Jurij Lep že praktično dogovorjen prestop v LMŠ za zdaj ustavil, saj da se odpirajo nove možnosti. Dokončno pa se ločujejo v poslanski skupini DeSUS. Branko Simonovič pravi, da bo po referendumu v Izoli ta konec tedna zgodbo z Desusom verjetno zaključil. Kam bo šel, še ne ve natančno, je pa med drugim tudi v pogovorih z Novo Slovenijo. Še bližje prestopu v Novo Slovenijo naj bi bil minister za kmetijstvo Jože Podgoršek, več naj bi razkrili prihodnji teden. Kmalu naj bi bilo znano tudi, ali bo politično pot še nadaljeval vodja te poslanske skupine, Jožef Horvat.  
""Nekateri ravno zdaj sprejemajo končne odločitve, seveda pa bomo poslušali tudi – lahko rečem – glas ljudstva v primerih, v katerih so s svojim delom tako dobri, tako preizkušeni, da bi jih res želeli imeti na listi,"" dogajanje komentira Janez Cigler Kralj iz NSi. 
Da bi se moralo zgoditi kaj izrednega, da bi znova kandidiral za parlament, pravi še en poslanec Desusa, Ivan Hršak, medtem ko naj bi Robert Polnar odšel v SNS. Stranka DeSUS, ki se je od poslancev povsem ločila, pa išče druge poti v parlament. Najprej naj bi to možnost iskali prav s stranko Igorja Zorčiča. 
"
https://www.24ur.com/novice/slovenija/cigler-kralj-predlaga-zvisanje-minimalne-place-na-107443-evra.html,"Cigler Kralj predlaga zvišanje minimalne plače na 1074,43 evra","Minister za delo Janez Cigler Kralj je po drugem posvetu s socialnimi partnerji sporočil, da bo uskladitev minimalne plače za leto 2022 enaka višini rasti cen življenjskih potrebščin v lanskem letu. Zvišala se bo torej predvidoma za 4,9 odstotka na 1074,43 evra bruto. Medtem pa se delodajalcem zdi predlagani dvig minimalne plače previsok.","
V skladu z zakonom o minimalni plači se minimalna plača letno uskladi najmanj z rastjo cen življenjskih potrebščin. V skladu z obstoječimi makroekonomskimi napovedmi, negotovostjo v zvezi z epidemijo covida-19 in po posvetu s socialnimi partnerji je minister sprejel odločitev o uskladitvi zneska minimalne plače z uradnim podatkom o inflaciji v preteklem letu, so sporočili z Ministrstva za delo, družino, socialne zadeve in enake možnosti.
V skladu z navedenim bo nov znesek bruto minimalne plače predvidoma znašal 1074,43 evra. Znesek bo predvidoma do 20. januarja objavljen v uradnem listu in bo veljal za plačilo dela, opravljenega od 1. januarja dalje.
Delodajalcem se zdi predlagani dvig minimalne plače previsok
Dvig minimalne plače za skoraj pet odstotkov pomeni veliko dodatno obremenitev gospodarstva, opozarjajo na Gospodarski zbornici Slovenije (GZS). Še posebej velik izziv se jim zdi zvišanje za številna podjetja iz energetsko intenzivnih dejavnosti in malega gospodarstva. Predlagajo delno subvencioniranje in spremembe pri socialnih prispevkih.
Na GZS so ob tem spomnili, da je minimalna plača že lani porasla za 8,9 odstotka, pri čemer je bila decembrska medletna inflacija negativna, cene so se namreč v primerjavi z decembrom 2019 znižale za 1,1 odstotka. Posledično se je torej minimalna plača lani realno okrepila za desetino.
Opozorili so, da smo že sedaj na vrhu v EU po razmerju med minimalno in povprečno plačo, instrument minimalne plače pa da opravlja svojo vlogo, saj je stopnja tveganja revščine zaposlenih po podatkih za leto 2019 pri nas 3,4-odstotna, kar je 15-krat manj kot pri brezposelnih.
Na Obrtno-podjetniški zbornici Slovenije (OZS) imajo manj pomislekov. Njen predsednik Branko Meh je ob robu srečanja z novinarji v Ljubljani povedal, da se zavzemajo za dostojne plače za ljudi, ki delajo v obrti in podjetništvu.
""V OZS smo ves čas za dostojne plače za dostojno delo. Ne ukvarjamo se toliko z minimalno plačo, razumemo pa velika podjetja, za katera dvig minimalne plače za pet ali deset odstotkov pomeni veliko. Nekateri opozarjajo, da bodo, če bo do takšnega dviga prišlo, primorani tudi odpuščati,"" je še pred ministrovo napovedjo, da se bo minimalna plača letos zvišala za 4,9 odstotka, dejal Meh.
Na GZS ocenjujejo, da bodo številna podjetja tolikšen dvig minimalne plače težko prenesla. V letu 2021 so se namreč močno povečale cene surovin, naftnih derivatov in kasneje še električne energije in zemeljskega plina, kar je imelo velik vpliv na dvig vhodnih cen pri podjetjih in bo bistveno otežilo poslovanje tudi v tekočem letu.
Višino uskladitve minimalne plače določa zakon o minimalni plači, in sicer najmanj v višini inflacije. Na GZS ob tem pričakujejo, da se bo država po vzoru iz leta 2021 odpovedala dodatnim prihodkom iz naslova dviga minimalne plače in bo del dviga v obliki subvencije v pavšalnem znesku 30 evrov na zaposlenega mesečno namenila najbolj prizadetim podjetjem.
S tem bi podjetja po besedah izvršnega direktorja GZS Mitje Gorenščka pridobila nekaj časa za uskladitev prodajnih cen in prilagoditev poslovanja na višje stroške. Sicer pa bi se lahko minimalna plača še dodatno povečala s sprejetem predloga novele zakona o dohodnini, so spomnili in dodali, da bi to lahko pomembno dvignilo kupno moč in stabiliziralo domače povpraševanje tudi v primeru slabšanja epidemiološke slike.
Dodatno na GZS predlagajo, da bi od 1. marca do konca leta 2022 veljala nižja osnova za obračun socialnih prispevkov zaposlenih, kot je določeno v pokojninskem zakonu, in sicer v višini nove minimalne plače.
Levica: Nujna sta ponoven izračun življenjskih strokov in dvig minimalne plače
""Minister Janez Cigler Kralj se ni odločil za dvig minimalne plače, kot zatrjuje danes, ampak je zgolj upošteval zakonsko obvezo usklajevanja minimalne plače z inflacijo,"" so se odzvali v Levici. ""Po zakonu bi sicer lahko sledil predlogu sindikatov in pozivom opozicije, da minimalno plačo prilagodi naraščajočim življenjskim stroškom, a tega ni storil. Največji uspeh predloga Levice, ki je zagotovil dolgoročno rast minimalne plače v skladu z dejanskimi življenjskimi stroški, je uzakonitev formule, s katero se določa, da mora minimalna plača v neto znesku znašati vsaj 20 odstotkov več, kot znašajo minimalni življenjski stroški. Zadnji izračun minimalnih življenjskih stroškov je bil opravljen leta 2017 in pri 613 evrih nikakor ne ustreza trenutnim razmeram. Ta znesek se do danes ni usklajeval z inflacijo, ampak je ostal nespremenjen. Če bi se veljavni zastareli znesek minimalnih življenjskih stroškov usklajeval od leta 2017 do 2021 vsaj z inflacijo, bi danes znašal 678,7 evra, kar bi pomenilo, da bi morala minimalna plača znašati vsaj 814,4 evra neto oziroma 1173,3 evra bruto,"" so zapisali v sporočilu za javnost.
Ob tem so poudarili, da je revščina med redno zaposlenimi nesprejemljiva. Najnovejši podatki statističnega urada kažejo, da pod pragom tveganja revščine živi 254.000 prebivalcev, od tega je skoraj 46 tisoč delovno aktivnih. Več kot 7.000 redno zaposlenih oseb zato poleg svoje plače prejema še denarno socialno pomoč, še opozarjajo v stranki. ""To pomeni, da država posredno subvencionira podjetja, ki ne zagotavljajo plač, s katerimi bi delavci lahko živeli. Takšna politika subvencioniranja zasebnega kapitala še naprej spodbuja politiko nizkih plač ter najhujše oblike kapitalističnega izkoriščanja."" 
"
https://www.24ur.com/novice/gospodarstvo/slovenija-pri-spopadu-z-gospodarskimi-vidiki-pandemije-na-drugem-mestu.html,Slovenija pri spopadanju z gospodarskimi vidiki pandemije na drugem mestu,"Slovenija se je na lestvici o uspešnosti spopadanja z gospodarskimi vidiki pandemične krize, ki so jo pripravili pri britanskem tedniku The Economist, uvrstila na drugo mesto med 23 izbranimi članicami Organizacije za ekonomsko sodelovanje in razvoj (OECD). Pred njo so pri Economistu po petih uporabljenih merilih uvrstili Dansko. V SD so medtem pripravili svojo analizo. Pravijo, da Slovenija v bitki s pandemijo še zdaleč ni uspešna. ","
Analitiki uglednega liberalnega britanskega tednika so za razvrstitev uporabili pet meril, primerjali pa so vrednosti v zadnjem četrtletju leta 2019 in v lanskem tretjem trimesečju oziroma v obdobju, za katero so na voljo zadnji razpoložljivi podatki.
Prvi kriterij je realna rast BDP, drugi realna rast razpoložljivega dohodka gospodinjstev, tretji rast tečajev delnic po najbolj relevantnem borznem indeksu, četrti rast investicij v osnovna sredstva in peti rast neto javnega dolga v deležu od BDP.
Prvo mesto je po izračunu na podlagi teh petih dejavnikov zasedla Danska, Slovenija je bila druga, v prvi peterici so bili še Švedska, Norveška in Čile. Prvo deseterico so poleg njih sestavljale Irska, Poljska, Nizozemska, ZDA, Avstralija in Kanada.
Zadnjih pet mest na lestvici so medtem od zgoraj navzdol zasedli Avstrija, Nemčija, Japonska, Združeno kraljestvo in čisto na dnu Španija.
Za Slovenijo so pri Economistu v omenjeni časovni primerjavi navedli 1,2-odstotno realno rast BDP, 10,1-odstotno realno rast razpoložljivega dohodka gospodinjstev, 33-odstotno rast vrednosti delniškega indeksa, 6,8-odstotno rast investicij v osnovna sredstva in povečanje neto javnega dolga v deležu od BDP za 7,4 odstotne točke.
V SD prepričani, da Slovenija ni med zmagovalkami
V SD medtem menijo, da Slovenija ni med gospodarskimi zmagovalkami epidemije. ""Še posebej zato, ker položaj posameznikov ni boljši, kot je bil pred epidemijo, in ker smo si nakopičili velik dolg, ki ga bomo plačevali še desetletja. Kajti izvedli nismo nobenega razvojnega niti strukturnega preboja, temveč gre v Sloveniji za porabo deset in več milijard evrov v treh letih – za dajanje predvolilnih bonbončkov. In ta denar bo treba vrniti,"" pravi Milan M. Cvikl, predsednik sveta SD za finance, razvoj in kohezijsko politiko. 
""Prvi izbrani indikator kaže, da imamo sicer 1,2-odstotno rast BDP, kar je po lanskoletnem velikem padcu predvsem posledica nadaljevanja zadolževanja v letu 2021, pospešitve domače potrošnje, ki je bila iz javnih virov financirana z visokimi izplačili dodatkov v zdravstvu in drugje (65 odstotkov in več na plače) ter transferov. Ti imajo vse pogosteje obliko predvolilnih bonbončkov. In ta rast tudi ni kaj bistveno boljša kot v drugih državah, strukturno pa ni vzdržna. Zato imamo enega najslabših strukturnih javnofinančnih primanjkljajev. Drugi indikator je prihodek v gospodinjstvih na osebo, ki se je v povprečju res povečal za 10,1 odstotka,  a to je predvsem posledica večje rasti gospodinjstev, ki jo financira država, torej spet dodatki oziroma rast plač v javnem sektorju ali pa se ta generira v finančnih ali monopolnih storitvah. Ne pozabimo, da na realno vrednost teh prihodkov vpliva inflacija. To potrjujejo zadnji podatki Sursa o plačah, ki pravijo, da je bila oktobra 2022 povprečna plača nominalno višja, realno pa nižja. Povedano drugače, gre za enkraten, kratkoročen dvig osebne potrošnje, ki ga financira zadolževanje države, kar dvakrat hitreje vpliva na rast potrošnje, ne pa dvig plač na podlagi ustvarjenega v gospodarstvu. To je napačna politika. Tretji indikator odraža napihovanje plitvega borznega trga, s katerim se tudi ne gre hvaliti, ker je rezultat zaveze NLB, d. d., da mora izplačevati visoke dividende, spremembe maržnih politik države pri Petrolu, d. d., zaradi česar plačujemo dražji bencin in seveda rast cen delnic farmacevtov, kar je odraz pandemije. Četrti indikator, za 6,8 odstotne točke večja rast investicij, je rezultat začetih projektov, ki so se dolga leta pripravljali v vseh predhodnih vladah, in  seveda gradbene konjunkture. Peti indikator je rast javnega dolga v BDP, ki pa naj bi bila po predstavljenih podatkih v tretjem četrtletju 2021 in konec leta 2019 le 7,4 odstotne točke večja. Ta podatek pa ni točen, prava številka je dvakrat večja rast deleža dolga v BDP, in sicer 14 odstotkov,"" pojasnjuje. 
""Če bi držalo, da ima vlada večji fiskalni prostor, kot ga ima v resnici, bi sedaj uradno razglasila epidemijo, izvedla ukrepe za omilitev inflacije na področju energetike, zmanjšala DDV in uvedla energetske vavčerje. A vsega tega ni, imamo samo selektivne ukrepe v predvolilne namene in za izbrane skupine,"" so še prepričani v SD. 
"
https://www.24ur.com/novice/tujina/zda-uvedle-sankcije-proti-dodiku-in-televizijski-mrezi.html,ZDA uvedle sankcije proti Dodiku in njegovi televizijski mreži,"ZDA so uvedle sankcije proti voditelju bosanskih Srbov Miloradu Dodiku in z njim povezani televizijski mreži zaradi ogrožanja stabilnosti Bosne in Hercegovine ter celotne regije. Obtožile so ga, da s svojimi odcepitvenimi potezami ogroža krhek 25-letni daytonski mirovni sporazum. Dodik se je odzval na sankcije in povedal, da ga ni mogoče disciplinirati.","""Destabilizirajoče koruptivne dejavnosti Milorada Dodika in poskusi razdrtja daytonskega mirovnega sporazuma, ki jih spodbujajo njegovi lastni interesi, ogrožajo stabilnost Bosne in Hercegovine ter celotne regije,"" je sporočil podsekretar za terorizem in obveščevalno službo na ameriškem finančnem ministrstvu Brian Nelson.
""(Dodikova) razdiralna etnonacionalistična retorika odraža njegova prizadevanja za uresničitev teh političnih ciljev in za odvračanje pozornosti od njegovih koruptivnih dejavnosti,"" so dodali na ministrstvu.
Sankcije vključujejo blokado vseh sredstev, ki jih ima Dodik na voljo pod pristojnostjo ZDA, in kriminalizacijo transakcij z njim v skladu z zakonodajo ZDA. Sankcije so uvedli tudi proti Alternativni televiziji, televizijski mreži iz Banje Luke, ki si jo lasti podjetje, povezano z Dodikovim sinom.
Dodik je danes zanikal, da je kršil ustavni red BiH. ""Če menite, da me lahko disciplinirate na tak način, se motite,"" se je odzval na sankcije. ""Sedaj imam še boljši motiv, da se borim za pravice, ki so nam jih odrekali 26 let,"" je dodal za tiskovno agencijo SRNA.
Politične razmere v BiH so se zaostrile, potem ko je nekdanji predstavnik mednarodne skupnosti Valentin Inzko tik pred odhodom s položaja sprejel odločitev o spremembi kazenskega zakonika BiH, ki za zanikanje genocida po novem predvideva zaporno kazen od šest mesecev do pet let. To je razjarilo Dodika, ki je napovedal vrsto ukrepov srbske entitete. 
Dodik je združeno BiH označil za neuspeh in napovedal umik Republike Srbske iz niza osrednjih institucij BiH. Parlament Republike Srbske je nato decembra kljub svarilom z Zahoda sprejel predlog, ki lokalno vlado obvezuje k prenosu pristojnosti na področju vojske, davkov in sodnega sistema z ravni države na raven entitete v prihodnjih šestih mesecih. Evropski komisar za širitev, Madžar Oliver Varhelyi, je sicer krivdo za zaostrovanje razmere pripisal potezi Inzka. 
Bosansko tožilstvo je zaradi utemeljenega suma kaznivega dejanja napada na ustavni red Bosne in Hercegovine uvedlo preiskavo proti Dodiku in še 12 osebam. Njihov cilj je bila sprememba ustavne ureditve BiH, strmoglavljenje njenih najvišjih institucij in zmanjšanje obrambne moči BiH, piše v utemeljitvi preiskave. Dodiku prav tako očitajo poskus nezakonitega oblikovanja vojske.
Madžarski predsednik vlade Viktor Orban je sicer pred časom izrazil podporo srbskemu predstavniku v BiH. Orban je Dodika opisal kot demokratično izvoljenega politika in opozoril Zahod, da bi bil eksorcizem Dodika, ki želi Republiko Srbsko ločiti od BiH, zelo nevaren in dodal, da bo Madžarska v EU blokirala vsak poskus sankcij proti njemu. Banjaluki pa je obljubil 100 milijonov evrov pomoči. 
Novembra se je na nenapovedanem sestanku v Ljubljani z Dodikom sestal tudi predsednik slovenske vlade Janez Janša.  Voditelja sta se na delovni večerji pogovarjala o razmerah v Bosni in Hercegovini. Bosanski mediji so Dodikov obisk v slovenski prestolnici označili za diplomatsko-desničarsko ofenzivo.

"
https://www.24ur.com/novice/svet/pomankanje-ustreznega-kadra-v-sloveniji-tezave-tudi-na-smuciscih.html,Po napovedih bo letos kadra primanjkovalo pri neverjetnih 108 poklicih,"Brezposelnost v Sloveniji je manj kot petodstotna, na strani Zavoda za zaposlovanje piše, da dobrih 65 tisoč ljudi išče delo, na voljo pa je malo več kot tri tisoč delovnih mest. A to so zgolj številke, realnost pa je v mnogih panogah takšna, da delodajalci pravijo, da ne dobijo dobrih delavcev, ali pa še bolje, da delavcev sploh ni. Govorimo o gradbincih, turističnih delavcih, gostincih, mesarjih, učiteljih, zdravstvenemu kadru, voznikih in mnogih drugih. Kar 180 poklicev ima namreč premalo ustreznega kadra. In tako se tudi sredi zimske sezone na smučiščih ubadajo s tem, kje dobiti ljudi, ki bi delali. ","
S pomanjkanjem ustreznih kadrov se zdaj sooča več kot polovica slovenskih delodajalcev, med drugim, niti ne presenetljivo, tudi smučišča. ""Če pomislim, da je 70.000 ljudi na borzi brezposelnih, tukaj pa ne moremo dobiti enega natakarja, enega žičničarja, ki ne rabi imeti ne vem kakšne izobrazbe, mi tukaj nekaj ne gre skupaj,"" nam pove Janez Janša z RTC Krvavec. Ne samo žičničarjev, po podatkih Zavoda za zaposlovanje bo letos kadra primanjkovalo pri neverjetnih 108 poklicih. Vedno manj je denimo farmacevtov, zidarjev, gradbincev, pa tudi natakarjev.
Nina Valant iz Lačnega Kekca v Kranjski Gori pojasnjuje: ""Načeloma si pomagamo tudi s tem, da imamo ljudi s Hrvaške, Srbije, Bosne. Imamo srečo, da nam na upravni enoti na Jesenicah gredo na roke in zelo pomagajo pri urejanju papirjev, da lahko to zelo hitro dobimo ljudi. Gostje načeloma ne zamerijo, ker se natakarji res hitro naučijo slovenščine, oziroma se vsaj trudijo"".
Tak trud pa nikakor ne more biti dovolj pri zaposlovanju že omenjenih žičničarjev, ki morajo za svoje delo skozi proces usposabljanja. Slovenskih žičničarjev je namreč, tako predsednica njihovega združenja, iz leta v leto premalo. ""Predvsem zato, ker mora žičničar znati in obvladati slovenski jezik. Upravljanje z napravo, komunikacija s sodelavci je tisto, kar je prvo nujno potrebno, da žičniška naprava varno obratuje. Žičničar mora poznati napravo, mora imeti izkušnje, zato je potrebno vzgajanje teh delavcev na daljši rok,"" dodaja Manuela Božič Badalič iz Združenja slovenskih žičničarjev. A hitrih rešitev za pridobitev potrebnih žičniških znanj in veščin ni.
Z ustreznimi delovnimi pogoji in nagradami, dodaja Božičeva, je treba poskrbeti, da delavci ne bodo bežali v druge panoge, predvsem pa bi bilo treba preprečiti izkoriščanje socialnih transferjev. Janša pravi, da je politika zaposlovanja absolutno napačna na nivoju države. 33.000 napovedanih novih zaposlitev trgu dela s kadrovskim manjkom torej ne napoveduje boljših časov, zato bo odločitve za reševanje omenjenih težav treba sprejeti hitro.
"
https://www.24ur.com/popin/zanimivosti/astrologinja-o-letu-2022.html,"Astrološka napoved: 2022 bo leto sprememb – kdor se bo znal prilagoditi, bo uspešen","Leto 2022 bo po napovedih psihološke astrologinje prineslo številne priložnosti, glavni motiv pa bo ambicija. Prišlo bo do nove ideologije. Potrebnega bo veliko prilagajanja in učenja. Prilagoditi se bo treba na nova delovna mesta, se učiti novih veščin, se odpreti novemu znanju, tujim jezikom. Kdor se bo znal hitro prilagoditi, bo imel uspešno leto, kdor bo zamujal, s svetom ne bo mogel več ""ujeti koraka"". Pandemija se bo končala konec februarja 2023. ""Ne pričakujmo, da bo življenje takšno, kot je bilo pred pandemijo. S prilagajanjem bomo imeli ""novo normalno stanje"" s periodičnimi sunki v takšni ali drugačni obliki šele po letu 2025,"" napoveduje.","V času epidemije je bilo po besedah psihološke astrologinje Teodore Erhatič veliko več dela s klienti, ki potrebujejo psihoterapijo – predvsem zaradi stisk, strahu in težjih družinskih odnosov. ""Ker delujem na področju astrološkega svetovanja že 22 let, na psihoterapevtskem pa 15 let, imam veliko stalnih klientov. Sem pa opazila, da se ljudje v obdobjih lockdowna ali večjih prepovedi niso obračali po nasvete in po mojem mnenju tudi zato ne, ker je bilo prisotnega veliko strahu in negotovosti ter večja skrb, kako bodo finančno preživeli."" 
Po dolgem obdobju introspekcije lahko v letu 2022 po njenih besedah pričakujemo začetek novega življenjskega cikla. Pred nami je veliko bolj ""normalno"" leto od zadnjih dveh. 
Povejte nam za začetek, kaj nas čaka v letu 2022? Ali bo prihodnje leto kaj boljše? 
Leto 2022 bo zaznamovano z neprijetnimi dogodki in spremembami. Natančneje, spremembe so se že začele z zadnji kvadratom med Saturnom in Uranom (22. 12. 2021) in s premikom karmičnih Luninih vozlišč iz znamenja dvojčka in strelca, v znamenje bika in škorpijona (23. 12. 2021) in se bodo nadaljevale prihodnje leto. Prihodnje leto bodo poudarjene teme bika in škorpijona, kot so zasebnost, intima, varnost, bogastvo in umetnost. 
Človeštvo čaka ogromna preobrazba in v prvih nekaj tednih po novem letu se bodo pokazale okoliščine, po katerih bo jasno, da leto 2022 ne bo nič kaj lažje. Družine bodo ogrožene, saj so mnoge zadnji dve leti preživele doma in s tem je bil tudi ogrožen njihov obstoj. V letu 2022 bodo mnogi morali sprejeti izjemno pomembne odločitve, ki jim bodo zelo spremenile življenje. Neprijetne okoliščine pa bodo večino od nas prisilile, da se končno odločimo, vendar naj nas ne bo strah sprememb, saj so edina stalnica v naših življenjih. Tudi najhujši časi prinesejo marsikaj dobrega. 
Seveda bo leto 2022 prineslo številne priložnosti, ambicija pa bo glavni motiv. Zgodila se bo nova ideologija. Ni nujno, da bo nova ideologija pozitivna, lahko bo samo nov poskus nadzora ljudi. Potrebno bo veliko prilagajanja in učenja. Prilagoditi se bo treba na nova delovna mesta, učiti novih veščin, odpreti se novemu znanju, tujim jezikom. Kdor se bo znal hitro prilagoditi, bo imel uspešno leto. Strategijo bo treba izdelati že v začetku leta. Kdor bo zamujal, s svetom ne bo mogel več ""ujeti koraka"". Napovedujem tudi veliko tehnološko revolucijo in napredek. Veliko znanja bo ugledalo luč sveta, prišlo bo do novih odkrij, inovacij, avtomatizacije, tehnologije, dvigovala se bo zavest ljudi in poglobila duhovnost. Spremembe se bodo razširile na vse segmente našega življenja in po vsem planetu. 
Tisto, kar vse najbolj zanima, je – kaj nas čaka v zvezi z epidemijo? Bomo končno dočakali njen konec? 
Moje videnje je, da se bo pandemija končala konec februarja 2023. To pa zato, ker se je začela, ko je Saturn vstopil v vodnarja (konec leta 2019) in se bo končala, ko bo Saturn zapustil to znamenje. Nekaj astrologov, vključno z mano, je napovedovalo, da bo svet doživel kar nekaj pretresov proti koncu leta 2019 in vse do konca 2022! In v zadnjih dveh letih je svet res doživel veliko sprememb. Z vstopom Jupitra v znamenje ribi 29. 12. 2021 in pa do aprila 2022 bomo videli, da nam vesolje ponuja oddih. Pomembno pa bo, da si pustimo dovolj prostora, da se ukvarjamo s tem, kar nas veseli, motivira in prebuja. 
Kako bo s potovanji in počitnicami – bomo končno lahko svobodneje zadihali? 
Glavna tema tega leta bo sprememba. Energija neba bo kljub vsemu radodarna in optimistična, zato si bo kar nekaj ljudi privoščilo daljša potovanja vse do maja 2022. Počasi se bodo prepovedi omilile, tako kot je bilo jeseni 2021 pa vse do konca januarja 2022, ne bo več. Potovanja bodo še bolj zanimiva, saj bodo v tem času postala prioriteta. Ker je Saturn še vedno v Vodnarju, se bo nekaterih zdelo, da se vse odvija zelo počasi, vendar ravno zato, ker Vodnar simbolizira neodvisnost, upanje, svobodo, bi rekla, da Saturn v tem znamenju v resnici bolj razbija omejitve, prepovedi in prinaša spoznanje, da se lahko ljudje družimo, združimo in postajamo vedno bolj inovativni. Od maja pa vse do oktobra 2022 se kaže drastično zmanjšanje covida-19 in ostalih okužb, večina se bo vračala k vsakodnevnim radostim, začeli bomo nadomeščati zamujeno. Po letih zaostrovanja omejitev potovanj bomo razmišljali o pomembnem vplivu potovanj na zdravje in dobro počutje, saj že ugotavljamo, da nam potovanja pomagajo (pa ni nujno, da trajajo dolgo) pri duševnem in čustvenem zdravju bolj kot druge oblike počitka in sprostitve.
Aprila bodo parlamentarne volitve. Obrisi novih strank in obrazov se že kažejo. Ali lahko na tem področju pričakujemo velike spremembe?
Po zvezdnih uvidih lahko napovem nekoliko miren čas do aprila 2022 in precejšnje težave od maja do konca oktobra 2022. Zaenkrat se bomo morali ukvarjati še s težavami v zvezi z gospodarstvom, ki pa se bodo v prvi polovici leta nekoliko omilile in bodo pod nadzorom, zato bodo negativni trendi nekoliko manj opazni. Politično obzorje našega turbulentnega sveta bo videti razmeroma tiho, pojavil se bo trend ponovljivih odnosov v smeri vojne in miru. Z majem 2022 pa se bodo stvari nenadoma spremenile. Negativna soočenja bodo vodila v nemir, nepriznavanje, krize in vojno. To ravno sovpada s prehodom Jupitra iz nevtralnih rib v bojevitega, nesramnega ovna. Politično prizorišče bo znova postalo težavno in nekatere stranke ne bodo spoštovale svojih dogovorov. To lahko postane izjemno zahtevno obdobje, saj bo Uran, planet nenadnih sprememb in nepričakovanih dogodkov, na isti stopnji bika, kot je bil leta 1938, ki je bilo usodno leto za ves svet. Z astrološkega vidika je bil to dogodek, ki je sprožil drugo svetovno vojno. 
Kaj pa gospodarstvo in zadolževanje. Protikoronski ukrepi so terjali svoj davek – komu bo najhuje? 
Nemogoče je govoriti o svetovnih gospodarskih obetih za leto 2022, ne da bi se lotili pregovornega slona v sobi s porcelanom: inflaciji. Več desetletij se je znatna rast cen izognila večini večjih trgov. Nato je nenadna recesija zaradi covid-19, z dolgotrajnimi motnjami v dobavni verigi in pomanjkanjem delovne sile, ustvarila vihar pri povišanju cen. Ne pričakujmo, da bo življenje takšno, kot je bilo pred pandemijo. S prilagajanjem bomo imeli ""novo normalno stanje"" s periodičnimi skunki v takšni ali drugačni obliki šele po letu 2025. V prvih treh mesecih od januarja do konca marca 2022 se zdi, da se bo država ukvarjala z reševanjem domačih vprašanj na področjih gospodarstva, zdravja, kmetijstva, energetskih virov, kot so nafta, plin, petrol kemikalije, politika in podobno. Leto 2022 bo zaznamoval visok odliv denarja ob soočanju z zdravstvenimi težavami, nepredvidenimi obveznostmi ali prisilami, ki bodo lahko vključevala vojsko ali politično delovanje. Gospodarstvo se bo upočasnilo, ker bo država preoblikovala gospodarski stroj z deflacijo svojega nepremičninskega sektorja in ponovnim vlaganjem v sektorje, ki poganjajo ""stabilno rast"". Večje težave se kažejo zaradi pomanjkanja kvalificirane delovne sile, krize evra, naraščajočih cen hrane, logističnih zapletov, naraščajočih življenjskih stroškov. Kaže se počasno okrevanje v storitvenem sektorju, kar bo negativno vplivalo na gospodarstvo. V drugi polovici leta lahko celo vstopimo v obdobje stagflacije ali recesijske inflacije, ki je ni bilo opaziti že od časa energetske krize v 1970. 
Dolgoročno se kažejo negativne posledice prevelikega zanašanja na tehnologijo in njeno uporabo. Prekomerna uporaba in odvisnost od te, vpliva na neprave informacije, zmanjšanje pozornosti (iluzija), povečana bolezenska stanja, tako fizična (debelost) kot psihična (povečanje psihičnih motenj) in vpliv na možganske funkcije. Kljub poskusom vlade, da bi utišala glasove civilne družbe, ki se zavzemajo za enakost spolov in pravice žensk, bodo družbeni mediji ostali pomembna platforma za ženske, da povečajo prepoznavnost nenehnih vprašanj, s katerimi se soočajo in potencialno spodbudijo spremembe. 
Če se dotakneva še svetovnega merila – ali vidite kakšne večje pretrese, spremembe, nesreče v tujini?
Naslednje leto bodo podnebne spremembe še naprej povzročale opustošenje po vsem svetu, saj Jupiter in Neptun, ki se bosta srečala (konjunkcija) v znamenju ribi, prinašata veliko poplav, hujše, kot smo jih do sedaj videli. Nazadnje se je njuna konjunkcija zgodila 17. marca 1856. Povečana bo tudi vulkanska aktivnost in čakajo nas potresi. Vidim tudi, da bo v obdobju od maja do konca septembra 2022 pri nas in po svetu izbruhnilo več požarov, ki bodo povzročili velike izgube, tako ekološke kot človeška življenja. 
Priče smo in bomo stopnjevanju vojaških napetosti. Na žalost je to šele začetek tega, kar prihaja. Spopadi se bodo v drugi polovici leta 2022 okrepili, kar bo oslabilo države Nata. Države, ki trpijo zaradi gospodarske nestabilnosti, bodo doživele spremembe v vladi, če ne celo popolni politični kaos. Kitajska in Rusija se bosta okrepili, kar bi se lahko nadaljevalo leta 2023 ali 2024. Številne države bodo doživele proteste in nemire, ljudje pa se bodo upirali oblastem. 
Na veliko sprememb bosta vplivala tudi karmična planeta, ki sta prešla iz znamenja dvojčka in strelca, v znamenja bika in škorpijona. Večina ju pozna kot Severno in Južno Lunino vozlišče, imenovana sta tudi Rahu in Ketu. To pomeni, da se bodo vsi letošnji mrki zgodili v teh dveh znamenjih, ki bodo prinesli močne preizkušnje in pretrese za nas vse, za nekatere pa tudi uvide, povezane z varnostjo, vrednotami in našimi najbolj intimnimi odnosi, tako ljubezenskimi kot družinskimi. Mrki bodo še ojačali velike premike in spremembe. Medtem ko mrki v biku nakazujejo določen premik v financah – morda v svetu kriptovalut, pa bodo mrki v znamenju škorpijona delovali na globlja in bolj potlačena čustva. Ker je tudi tranzitni Uran še vedno v biku, bodo tudi v letu 2022 prisotni kaos, nepričakovani dogodki (tako pozitivni kot negativni, odvisno od natalne karta) in navdušenja. Življenje lahko postane hitrejše od želenega, saj Uran ruši potrebo po stabilnosti. Izbire, čeprav presenetljive za druge, se lahko zdijo verodostojne in primerne za nas, ko bomo krmarili po novih prednostnih nalogah in načinih izražanja. Vendar pa bodo spremembe, ki se jih bomo poskušali izogniti, postajale vse težje pod Uranovim vplivom, zato le pogumno stopimo v njih. 
Kakšne pa so napovedi za posamezna astrološka znamenja? Česa se lahko veselijo in pri čem morajo biti določeni znaki previdni? 
Čas je, da se poslovimo od leta 2021 in pozdravimo leto 2022! Čaka nas več ključnih astroloških dogodkov, ki lahko na zanimive načine vplivajo na naša življenja. Pomembno pa je vedeti, kako, kje, zakaj in na kakšen način bo leto 2022 vplivalo na nas, od naše natalne astrološke karte. Pa si poglejmo vsako znamenje posebej. 
Ovni bodo napredovali v vseh pogledih, kar vključuje tudi doseganje večje kondicijske forme. Bolj boste osredotočeni na to, kako najbolje izkoristiti energijo za doseganje želenih rezultatov. Sposobnost komuniciranja z ljudmi bo prišla na dan in v tem letu se boste naučili biti mirni in čakati na pravi trenutek za ukrepanje. Vaše finance bodo skozi vse leto stabilne, naučili se boste varčevati in racionalno trošiti. Glede na to, da bo vaša prioriteta razvijati sebe ter skrbeti zase, psihično in duhovno, vam to lahko pomaga, da se počutite bolj osredotočeni in še bolj sposobni postavljati meje, ki bodo služile kot temelj za izpolnjene odnose, bodisi poslovnih ali romantično obarvanih.
Biki bodite pripravljeni na spremembe že kmalu po novem letu. Planetarno podporo boste imeli, če načrtujete poroko, širitev družine ali skupno življenje. Samski se boste osredotočili nase, na svoje cilje, preučili boste odnose s prijatelji, poskušali okrepiti odnose s sorodniki. Ljubezen lahko pride do vas spontano. V drugi polovici leta 2022 se bo večina med vami osredotočala na napredovanje v karieri in ustvarjanje stabilnega finančnega položaja. Ne glede na to, kako zapleteno se zdi, ne obupajte! V finančnem smislu bi bilo dobro, da bi v prvi polovici leta opravili velike nakupe, v drugi polovici pa bodite racionalni in prihranite denar za vlaganje v izboljšanje ali zagon zasebnega podjetja.
Dvojčki zadnji dve leti iščete smisel življenja in spoznavate najgloblje dele sebe. Če ste to obdobje izkoristili za osebni razvoj, lahko zdaj počivate in se smatrate za zrelo, stabilno osebo. Spoznali boste, da vam je družina skupaj s partnerjem največja opora in hkrati uvideli, kako pomembno je ohranjati stabilne družinske odnose in jih negovati iz dneva v dan. Mnogi boste ugotovili, da vas dolgoletna varna služba ne osrečuje in na nek način ne izpolnjuje. Jupiter vam bo dal moč, da se uresničite sanje in zamenjate službo. Zvezde pravijo, da se borite za svoje cilje, vendar ostanite prizemljeni, poslušajte predloge sodelavcev, izkušene gospodarstvenike, da se izognete dodatnim zapletom.
Raki pričakujte leto, v katerem se osredotočite na družino, prijatelje, potovanja in uživanje. Daje vam priložnost, da se odpočijete od težav, obveznosti in zamud, ki ste jih poskušali rešiti v letu 2021. Zvezde so vam tokrat naklonjene, zato jih izkoristite za počitek in pestrost. Imeli boste velik ustvarjalni potencial in vaša domišljija bo v letu 2022 bujna, kar je idealno stanje, če imate radi pisanje, slikanje, duhovnost in druge umetnosti. Naredite načrt varčevanja v prvi polovici leta, predvsem pa poleti, poraba naj bo racionalna, da konec avgusta ne bo prišlo do finančnega zloma. Vaše zdravje bo stabilno in če želite rešiti zdravstvene težave, s katerimi se soočate že leta, morate biti disciplinirani. 
Levi boste leto 2022 zaznamovali s Sončnim in Luninim mrkom, kar bo vplivalo na vašo kariero in družino. V tem letu lahko pričakujete spremembe in skušnjave. Svojo pot morate jasno določiti in se iskreno pogovoriti s samim seboj. Če se v letu 2022 ne bodo izkristalizirale vaše želje in potrebe, vas bodo vodile burne spremembe. Zato je bolje biti pripravljen na slabe dogodke, pa tudi dobre priložnosti, izkoristiti jih najbolje zase. V letu, ki prihaja, se boste naučili, kako postati bolj odločni, kako sprejemati hitre in pravilne odločitve, ki bodo tokrat vplivale na vašega partnerja in vso družino. Vaše zdravje bo stabilno, saj ste pridobili zdrave navade, naučili ste se poslušati svoje telo in njegove potrebe.
Device lahko napredujete v službi in karieri, če ste že dolgo na istem položaju. Zavedajte se svojega znanja in dejstva, da vas imajo vaše stranke in ljudje, ki s katerimi sodelujete, radi. Natančneje, radi imajo vašo energijo in to, da svoje znanje in veščine prenašate skozi pogovor. Področje komuniciranja bo aktivno vse leto 2022 in v sodelovanju z ljudmi okoli vas lahko dosežete osebne in poslovne cilje. Preteklo leto je bilo turbulentno in je prineslo veliko prepirov v odnosih, če ste partnerju ostali predani, poskusite v letu 2022 prebuditi strast in uživajte v romantičnih trenutkih, ki jih pogrešate. Naučite se deliti dobro in slabo s svojo ljubljeno osebo in čas bo, da se povežite na veliko globlji ravni. 
Tehtnice čakajo vprašanja prodaje podedovanega premoženja, nakupa nepremičnine in preureditve doma. Osredotočili se boste na dogodke v zunanjem svetu, vse zato, da bi poskrbeli za družino. Ne pojdite v drugo skrajnost in partnerju ne pozabite pokazati nežnosti in romantične plati. Vaša osredotočenost na finance bo zaznamovala vse leto, imeli boste možnost prihraniti več denarja in s tem zagotoviti nadaljnje naložbe. V poslovnem svetu boste odločni, naučili ste se racionalnosti. Aktivni boste na področju družbenih odnosov in številni med vami se boste v naslednjem letu odločili za humanitarno delo. Zdravje bo stabilno vse leto, lahko ga zamajejo le negativna čustva, ki jih skrijete pod preprogo. 
Škorpijoni imate možnost začeti nekaj, kar si že dolgo želite, a niste bili dovolj samozavestni. Sprejeli boste odločitve, ki bodo spremenile vašo življenjsko pot. Številni Škorpijoni so morali biti racionalni zaradi različnih dogodkov skozi leta. Zdaj si lahko oddahnete in se osredotočite na ustvarjalni potencial, ki ga imate v sebi. Številni med vami boste pozorni na svoje hobije, saj jih lahko tudi unovčite. V naslednjem letu ne boste imeli večjih finančnih težav. Naučili ste se pravilno razporejati denar in zato se boste počutili varne. Razmislite o obisku telovadnice ali teku, da boste sprostili odvečno energijo. Aktivnosti v naravi ali ob vodi, bodo dodatno okrepilo vašo ustvarjalno energijo in imuniteto.
Strelci ste že dolgo osredotočeni na delo in pridobivanje materialne varnosti. Prihajajoče leto vam prinaša mir in prosti čas, ki ga lahko preživite nasmejani, uživate v svojih hobijih in se več družite. V preteklem letu vam je postalo jasno, kdo so vaši pravi prijatelji, in če niste prekinili toksičnih odnosov, boste v prvi polovici leta 2022 v to prisiljeni. Prosti Strelci si boste želeli stabilnega razmerja, se ustaliti in nato posvetiti partnerju. V iskanju sorodne duše pa ne dovolite, da vas zanese sladka zgodba nasprotnega spola, sledite dejanjem ljudi, ki jih srečate. Številni Strelci boste veseli večjega finančnega dobička, ki ga že dolgo čakate, morda dobite povišico ali bonus, lahko izlet kot darilo podjetja. 
Kozorogi se boste bolj umikali vase in uživali v samoti in tišini. Obdobje do maja vam bo dalo navdih, da začnete uresničevati zastavljene cilje in želje. Skozi vse leto vam bo glavni izziv komuniciranje z drugimi ljudmi, naučili se boste biti potrpežljivi in premišljeni pred odločitvami. Do zdaj ste imeli navado, da svoje ideje takoj udejanjite, kar je bilo v večini situacij katastrofalno. Številni Kozorogi se boste preizkusili v pisanju in delu prek družbenih omrežij. Razvijali boste svojo sposobnost komuniciranja in če se vam prebudi navdih ali želja po pisanju zgodb in pesmi, je ne zanemarite. Poskusite najti čas dveh do treh tednov v začetku januarja in sredi poletja, izključno za počitnice. 
Vodnarjem leto 2022 prinaša veliko stresa in zato je pomembno, da posvetite več razumevanja sebi in spoštujete svoje vrednote. Da bi v letu, ki prihaja, doživeli blaginjo, se osredotočite na krepitev samozavesti in ne zmanjšujte lastne vrednosti, ko se bodo pojavili novi izzivi. Naučili se boste jokati na rami prijatelja v težkih trenutkih. Naredite jasen načrt, ki vas bo pripeljal do uresničitev želja in ne odstopajte od njega, ne glede na to, koliko se vam bodo različne ponudbe morda zdele preprostejše in sprejemljivejše. Tu mislim predvsem na delo! Poleti boste imeli priložnost potovati in preizkusiti nove veščine in hobije. Zaradi velike količine stresa so možni glavoboli in nespečnost. Meditacija bo v pomoč!
Ribe bodo v januarju in februarju planeti začeli gnati naprej, zato naredite nekaj novega in drugačnega. V preteklih letih niste prevzeli pobude, niste imeli dolgoročnih in resnih načrtov. Leto 2022 vas bo prisililo, da se premaknete, ponovno preučite svojo pot, ki ste jo ubrali. Na plano bo prišla vaša notranja plat, začeli boste sprejemati odločitve in raziskovati svet okoli sebe ter se osredotočali na učenje. Prvo polovico leta izkoristite za raziskovanje sebe, svojih želja in zanimanj. V drugem delu leta naredite konkretne korake k doseganju ciljev. Poskrbite za svoj videz, vendar ne pretiravajte, poslušajte svoje telo. Ne hitite, nadzorujte impulzivne nakupe in ohranjajte dobro finančno stanje skozi vse leto.
Kakšne posledice pa nam bo sicer po vašem mnenju pustilo leto 2021? 
Po dolgem obdobju introspekcije lahko večina pričakuje začetek novega življenjskega cikla. V razponu enega leta in pol smo bili priča planetarnih premikov, ki so tvorili redke poravnave, ki jih že leta nismo doživeli. Vendar pa vidim, da je pred nami veliko bolj ""normalno"" leto od zadnjih dveh. Vstopili smo v 200-letni ciklus dobe elementa zraka (nazadnje smo bili pred 800 leti) in tako nam je dana možnost, da začnemo (vsaj nekaj nas) delati premike v smeri sodelovanja, povezovanja, da dvignemo zavest o tem, kako živimo, kako soustvarjamo osebno življenje in življenje sveta. Mnogim bo postalo jasno, da imamo kolektivno odgovornost, da imajo naša dejanja posledice in ker smo vsi prebivalci tega planeta, moramo sodelovati, da ustvarimo boljši jutri. 
Med ljudi vdira občutek brezupnosti. Krepiti bo potrebno moralne vrednote, zaupanje in bolj skrbeti za zdravje, saj so pretekla leta pokazala, da se nam zdi vse samoumevno in da mora biti nam vsem marsikaj kar na dosegu roke. Vsak čas nas spodbuja, da iščemo poti, kako odgovoriti na tisto, kar prinaša. Tako je tudi čas epidemije čas in priložnost, da odkrivamo sebe in vrednote družbe ter razmislimo o smislu življenja. Ne bodimo preponosni in prepričani, da držimo vse niti življenja v svojih rokah. Morda pa nas bo korona epidemija prizemljila in nam pokazala, da je divji kapitalizem, ki proizvaja v neskončnost in nam vztrajno sporoča, da brez tega ali onega ne moremo živeti, napačen. 
"
https://www.24ur.com/novice/korona/v-angliji-znova-obvezne-maske-pri-pouku-v-crni-gori-zaostrili-ukrepe-na-meji.html,"V Angliji znova obvezne maske pri pouku, v Črno goro le še cepljeni in preboleli","Zaradi hitrega širjenja koronavirusne različice omikron bodo morali starejši šolarji pri pouku znova nositi maske. To bo veljalo za starejše od 12 let in predvidoma do 26. januarja, je nekaj dni pred začetkom vračanja šolarjev v učilnice, sporočila vlada v Londonu. Črna gora pa je zaostrila pogoje za vstop v državo. Po novem lahko tja vstopijo le še osebe, ki imajo dokazilo o cepljenju proti covidu-19 ali prebolelosti, obenem pa morajo predložiti še negativen izvid testa na novi koronavirus. Medtem Francija v prizadevanjih za omilitev učinka na družbo in gospodarstvo rahlja pravila glede karantene.","Ukrep britanske vlade – gre za priporočilo in ne obveznost – naj bi zagotovil, da bo čim več učencev čim dlje lahko obiskovalo šolo. Doslej je vlada tej starostni skupini nošnjo mask že priporočala na javnih šolskih površinah. Združenje ravnateljev je novo priporočilo pozdravilo.
Zdravstveno ministrstvo je obenem napovedalo namestitev dodatnih 7000 zračnih filtrov v učilnicah. V učiteljskih sindikatih to številko kritizirajo kot prenizko.
Na Škotskem, Severnem Irskem in v Walesu sicer priporočilo glede nošenja mask v šolah velja že dolgo. Zdravstvena politika je namreč v Združenem kraljestvu stvar regionalnih vlad. Za Anglijo, ki nima lastne vlade, je odgovorna osrednja vlada v Londonu.
V Veliki Britaniji se z veliko hitrostjo širi omikron, zaradi katerega močno narašča število okuženih z novim koronavirusom. Samo v Angliji so v soboto potrdili več kot 160.000 primerov, kar je največ doslej za ta del Združenega kraljestva.
Črna gora zaostrila pogoje za vstop v državo
Črna gora pa je z današnjim dnem zaostrila pogoje za vstop v državo. Po novem lahko v Črno goro vstopijo le še osebe, ki imajo dokazilo o cepljenju proti covidu-19 ali prebolelosti, obenem pa morajo predložiti še negativen izvid testa na novi koronavirus.
Pri osebah, ki so se cepile, od zadnjega odmerka cepiva ne sme miniti več kot šest mesecev. Pri predložitvi negativnega testa pa je lahko PCR-test star največ 72 ur, hitri antigenski pa 48 ur.
Državljani in tujci z začasnim prebivališčem lahko v Črno goro vstopijo tudi brez omenjenih dokazil, vendar morajo obvezno v desetdnevno karanteno, ki jo lahko prekinejo najprej v treh dneh z negativnim PCR-testom, so sporočili s črnogorskega ministrstva za zdravje.
Francija rahlja pravila glede karantene
Medtem pa bo Francija s ponedeljkom v prizadevanjih za omilitev učinka na družbo in gospodarstvo zrahljala pravila glede karantene. Polno cepljeni proti covidu-19, ki bodo na testiranju na novi koronavirus pozitivni, se bodo morali izolirati le za sedem dni ne glede na različico, s katero bodo okuženi.
Karanteno bodo obenem v primeru negativnega bodisi antigenskega bodisi PCR-testa lahko zaključili že po petih dneh. Za v celoti cepljene po tesnem stiku z okuženim karantene sploh ne bo, je v intervjuju za časnik Le Journal du Dimanche napovedal zdravstveni minister Olivier Veran.
Za tiste okužene, ki niso cepljeni ali pa niso še prejeli vseh potrebnih odmerkov, ostaja v veljavi pravilo desetdnevne karantene, ki jo je mogoče z negativnim testom končati po sedmih dneh. Tesni stiki okuženih, ki prav tako niso cepljeni, morajo v karanteno za sedem dni, za njeno končanje pa je potreben negativen test na okužbo.
Kot pojasnjujejo na francoskem ministrstvu za zdravje, sprememba odgovarja na potrebe, ki jih s sabo prinaša izjemno hitro širjenje koronavirusne različice omikron. Omogočila naj bi ravnotežje med koristmi in tveganji, namenjeno zlasti zagotovitvi nadzora nad virusom in hkratni ohranitvi družbeno-gospodarskega življenja.
Kot še izpostavljajo, prvi podatki kažejo, da je inkubacijska doba pri omikronu krajša kot pri drugih različicah, kar da govori v prid krajšanju časa karantene.
V Franciji so samo v soboto potrdili več kot 219.000 novih primerov okužbe z novim koronavirusom. Sedemdnevna incidenca primerov na 100.000 prebivalcev znaša 1456.
V državi je sicer za izpolnjevanje pogoja celovite cepljenosti sedem mesecev po prvotnih dveh odmerkih potreben tudi poživitveni. Ta rok bodo s 15. februarjem skrajšali na štiri mesece, je še napovedal Veran.
Že v ponedeljek pa v državi začenjajo veljati tudi nekatere zaostritve ukrepov za omejitev širjenja novega koronavirusa. Po novem bo maska na več javnih mestih, vključno z javnim prevozom, obvezna za vse starejše od šest let. Doslej je to pravilo veljalo za starejše od 11 let.
Poleg tega bo na vlakih za tri tedne prepovedano streči hrani in pijačo. Že od petka pa je po novem na prostem znova obvezna maska.
"
https://www.24ur.com/novice/slovenija/vecno-vracanje-istega-novi-obrazi-in-zmaga-pred-volitvami.html,Večno vračanje istega – novi obrazi in zmaga pred volitvami,"Liberalna politična, ekonomska in kulturniška elita je več kot eno leto mrzlično iskala način, kako Janezu Janši in SDS preprečiti zmago in sestavo nove koalicije po volitvah 2022. Krožilo je več zgodb – od projekta Jožeta P. Damijana in projekta KUL do preigravanja različnih imen iz obstoječih parlamentarnih in neparlamentarnih strank (Čeferin, Zorčič, Leben, Vesel ipd.). Na koncu je rešitev za liberalne kroge ponudil kar Janša sam. ","
Pred štirinajstimi dnevi je v Kinu Šiška potekal ""ustanovitveni"" sestanek nove politične sile. Robert Golob, pred kratkim nepotrjeni vodja Gen-I-ja, je ""odkrito"" vstopil v politiko. Takšne navedbe so sicer precej čudne, saj je Golob že bil v politiki – v različnih strankah in na precej visokih položajih. Na predstavitvi oziroma javni tribuni so sodelovale različne osebe, ključno pa je bilo sporočilo, da živimo v nesvobodni državi, ki jo bodo s poštenostjo in upanjem – seveda – osvobodili ravno liberalci. Scenaristično dovršen nastop Goloba skupaj z nekdanjim tesnim sodelavcem Janeza Janše Tonetom Krkovičem dan po tem, ko ni bil potrjen Golobov novi mandat na čelu Gen-I-ja, je že dal slutiti, da se lahko iz te zgodbe zelo verjetno razvije kaj več. In razvilo se je ravno tisto, kar so si mnogi tako želeli – pojavil se je ""nov obraz"", ki ima očitno tako močno politično-ekonomsko zaledje kot tudi popularnost. Robert Golob je postal odrešenik liberalcev, politični odrešenik pred Janšo. 
Golob, ki je zamenjal že tri liberalne stranke (LDS, PS, SAB), je po različnih anketah politično prepoznaven in močan kandidat. Njegova neobstoječa stranka naj bi bila druga po številu glasov, takoj za SDS. Zaradi izjemno majhne možnosti, da bi SDS po volitvah aprila 2022 uspelo sestaviti novo vlado, se vse bolj zdi, da je Golob že vnaprej določen za mandatarja. Politična in ekonomska vsebina Golobovega projekta so – vsaj za zdaj – izganjanje strahu, sodelovanje z ""levimi"" in ""desnimi"", poštenost, upanje in tehnokracija. To ni nikakršen politični program. Še več, namesto resne politične organizacije trenutno ponuja aktivizem in nedefinirano gibanje, ki bolj spominja na skupine za samopomoč kot pa na resno politično zgodbo. 
Paralel z zgodbo Zorana Jankovića leta 2005 je veliko – uspešen menedžer, ki ni bil po volji vlade pod vodstvom Janeza Janše, se poda v politične vode in doseže velik uspeh. Toda Janković je bil takrat znanilec vstopa menedžerstva kot najvišje politične vrline v politiko, kar se je izteklo v številne afere in utrjen kapitalistični status quo – seveda ob poudarjanju pomena partizanstva, ki naj bi bilo sinonim za levičarstvo. Enako tudi pri Golobu ne najdemo nikakršne neliberalne ali nekapitalistične vsebine, temveč le pogled nazaj in antijanševski sentiment. Kdo vse bo podprl Goloba, ni pomembno – očitno je postalo, da desetletja (neo)liberalne in neokonservativne tehnokratizacije politike ter izrivanja razrednega konflikta iz središča vprašanja demokracije zadoščajo, da ljudje ob množični podpori medijev podprejo menedžerja, kajti če že zna dobro voditi podjetje, potem bo tudi v politiki dober in uspešen. Predvsem pa je važno, da je nasprotnik Janše.
Golobov vstop v politiko prinaša veliko preglavic za liberalce, ki se že več kot leto dni trudijo zamenjati Janeza Janšo in nas vrniti v predjanševsko ""normalnost"". Povsem verjetno je, da bo Golob osvojil največ glasov med levimi liberalnimi strankami. S tem se podre tudi vnaprejšnje oblikovanje koalicije med strankami KUL, saj se bodo razmerja moči med političnimi strankami na novo postavljala. Ni več nujno, da bodo vse stranke KUL sploh prišle v parlament, še manj pa da bodo tudi vse udeležene v vladanju po volitvah. Pravila igre bo verjetno postavljal nekdo, ki je zunaj KUL. Niti nova zavezništva niso izključena. 
Če po volitvah na oblasti ne bo Janša, lahko pričakujemo prazne samohvale o vrnitvi v normalnost. Težava bo v tem, da bo ta nova normalnost na ravni besed pomenila nadaljevanje (neo)liberalne politike pred Janševo vlado. Ta vrnitev v normalnost in upanje v bistvu pomenita reprodukcijo (neo)liberalnega statusa quo, ki so ga izvajale tako liberalne kot konservativne stranke v Sloveniji. S tem se bodo ohranil pogoji, potrebni za vrnitev Janše ali podobnih politikov na oblast v prihodnosti. 
Celotna slovenska politika se je reducirala na boj osebnosti – Antijanša vs. Janša – medtem ko glede na zgodovinske izkušnje oboji utrjujejo kapitalistično periferno pozicijo Slovenije. S potencialno zmago in/ali vsaj sestavo vlade, ki bi jo vodil Golob ali kdor koli drug iz koalicije KUL, pa bo spet zamujena priložnost za levo (ne levo liberalno, progresivno ali kakršno koli drugo amerikanizirano liberalno) alternativno, antikapitalistično in zato tudi demokratično politiko. Levica je s pristajanjem na izjemno liberalistično politiko in ""združevanje"" v boju proti Janši nekoliko pozabila na razredni boj, hkrati pa se po njeni retoriki in nagovarjanju srednjega razreda zdi, da je sprejela neizbežnost razredne družbe in kapitalizma. 
Golobi, Cerarji, Šarci in drugi ""novi obrazi"" ne predstavljajo svetovnozgodovinskih osebnosti, temveč so le tragedija poskusov liberalne konsolidacije nekdanjega bazena LDS in dela nekdanje komunistične birokratske nomenklature. V Sloveniji živimo v farsi liberalne politike, ki ne zmore ponuditi ničesar novega razen ""novega obraza"". Gre torej za preigravanje že videnega. Alternativne vizije v resnici ni. Novo vsebino – razen (samo)deklarirane poštenosti in učinkovitosti – tehnomenedžerski krogi in stranke KUL ne ponujajo. V takšni v kapitalizem zakleti politiki pa v trenutkih visoke inflacije in naraščanja cen žal ni možnosti ne za demokratično politiko ne za dostojno življenje ljudstva.
"
https://www.24ur.com/popin/tuja-scena/kevin-spacey-pripotoval-v-zagreb-poslovno-ali-zasebno.html,Kevin Spacey pripotoval v Zagreb: poslovno ali zasebno?,"Slavni hollywoodski igralec Kevin Spacey je v četrtek pripotoval v Zagreb na obisk k znanemu režiserju Jakovu Sedlarju. Ta pripravlja nov filmski projekt o prvem hrvaškem predsedniku Franju Tuđmanu, ki pa naj bi ga odigral prav razvpiti igralec Spacey.","
Kevin Spacey je k našim sosedom pripotoval na povabilo znanega hrvaškega režiserja Jakova Sedlarja, ki trenutno dela na novem projektu, in sicer se pripravlja na snemanje filma o prvem hrvaškem predsedniku Franju Tuđmanu. V njem naj bi zaigral tudi Spacey, ki naj bi se mu po poročanju portala Jutarnji list celo nasmihala glavna vlogo.
Sedlar je pred dnevi za omenjeni medij potrdil, da s slavnim igralcem pogajanja že potekajo. 29. decembra je odšel v Pariz, kjer so se začela pogajanja, Spacey pa je včeraj, 30. decembra, prispel v Zagreb, kjer bi moral ostati nekaj časa. A uradno še ni potrjeno, da sta Sedlar in Spacey dosegla kakršen koli dogovor o snemanju. 
Vse podrobnosti še ostajajo zavite v tančico skrivnosti in niti režiser Sedlar ne želi govoriti preveč o samem projektu. Pravi, da ne želi hiteti kot nekateri njegovi kolegi, ki so vnaprej napovedali snemanje svojih filmov z velikimi zvezdami, pa iz te moke nato ni bilo kruha. 
""Gremo počasi, dogovarjamo se in to je vse,"" je bil kratek in jedrnat Sedlar.
Znano je, da znani režiser že leta govori, da želi posneti film o Franju Tuđmanu kot osebi in njegovem delu, glede na to, da na Hrvaškem še ni posnet celovečerec, ki bi opisoval prvega hrvaškega predsednika. 
Spacey je eden najuspešnejših in najbolj znanih igralcev, ki si ga občinstvo zapomni po številnih vlogah v filmu kot tudi v serijah. Zadnja leta je zaslovel po vlogi v legendarni televizijski seriji Hiša iz kart, kjer je igral Franka Underwooda, politika, ki ga nič ne ustavi pri tem, da bi napredoval v ameriški politiki. Vendar je bila njegova prisotnost v seriji nenadoma prekinjena zaradi škandalov in obtožb, povezanih s spolno zlorabo. Takrat je njegova kariera šla navzdol ... 
Spacey, dvakratni dobitnik oskarja, je bil na Hrvaškem že dvakrat, njegov obisk Hvara leta 2008 pa so zaznamovale divje zabave. 
Hollywoodski zvezdnik, ki se je nastanil v zagrebškem hotelu Esplanade, bo svoj obisk izkoristil tudi za ogled mesta, ki je v tem adventnem in novoletnem času še posebej praznično in čarobno. Kot poročajo hrvaški mediji, naj bi bil v načrtu tudi krajši izlet v Opatijo in kot kaže, bo zvezdnik novoletne praznike preživel pri naših sosedih z družino Sedlar. 
"
https://www.24ur.com/novice/slovenija/direktorica-instituta-8-marec-o-vlogi-in-nalogah-politike.html,"'Kadar gre za isti cilj, lahko civilna družba in politika tudi sodelujeta'","""Kadar gre za isti cilj, lahko civilna družba in politika tudi sodelujeta,"" je v pogovoru s predsednikom stranke LMŠ dejala direktorica Inštituta 8. marec Nika Kovač. Dodala je, da jim bodo, čeprav glede določenih tem lahko sodelujejo tudi s Koalicijo ustavnega loka (KUL), kadar se z njihovim delovanjem ne bodo strinjali, to dali vedeti. ""Smo že pripravili letake, ki jih bomo uporabili, kadar se z odločitvami KUL ne bomo strinjali. Pisalo bo: ""To ni KUL,"" je med drugim izdala. ","
""Ogromno ljudi me je vprašalo, če bom danes z LMŠ napovedala kandidaturo. Ne bom je napovedala. Niti nisem bila k temu povabljena in če bi bila, verjetno danes ne bi tu sedela,"" je dejala Kovačeva. Po njenem mnenju civilna družba lahko sodeluje tudi s politiko, kadar se borijo za iste cilje. Hkrati pa so lahko glede naslednje teme ponovno na nasprotnih bregovih, je pripomnila. 
Pojasnila je, da obstajata dva pogleda na civilno družbo. Prvi civilno družbo vidi kot pritisk, drugi pa kot sopotnika. Izpostavila je, da civilna družba političnih strank večkrat ne zna prositi za pomoč, čeprav bi jih, kadar se borijo za skupni cilj, lahko. Po drugi strani po njenem mnenju tudi politične stranke ne znajo pristopiti do civilne družbe in jih prositi za pomoč pri aktivaciji civilne družbe. Kot primer je navedla dopolnilno zdravstveno zavarovanje – področje, na katerem bi lahko sodelovali. 
Da bi morali iti civilna družba in politika z roko v roki, je menil tudi predsednik stranke LMŠ Marjan Šarec. ""Če je sestanek daljši od 45 minut, sestanek ni operativen,"" je stavek, ki ga je izrekla Kovačeva in je Šarcu ostal v spominu. Njegovo mnenje o njej se je spremenilo, saj je, kot pravi, videl, da želi dejansko priti do skupnih rešitev. Poleg tega pa mu je sestanek dal vedeti, da predstavnica civilne družbe zna sodelovati, a hkrati zna biti kritična. 
""Izraz KUL je beden in nam gre na živce""
Povedala je, da je naloga civilne družbe, da stoji na nasprotni strani vladajočih oz. se boriti proti sistemu. Dodala je, da so že prejšnjim vladam stali nasproti, kadar so delovali v nasprotju z interesi civilne družbe, a da je šla vlada Janeza Janše še korak dlje. ""To je zdaj prva vlada, ko je ljudi strah, ko se dejansko bojijo,"" je povedala. ""To je vlada, kjer je korupcija, vlada, ki nastavlja svoje ljudi na položaje in celo normalizira policijsko nasilje. Ko govoriš s prijatelji iz Madžarske in Belorusije, ki se množično izseljujejo, ugotoviš, da je naša prioriteta, da se vrnemo, kjer smo že bili pred Janševo vlado, čeprav stvari tudi takrat niso bile idealne,"" je še izpostavila.
Poudarila je, da bo ostala na strani civilne družbe. Čeprav v nekaterih točkah lahko sodelujejo tudi z LMŠ in ostalimi opozicijskimi strankami, vseeno nameravajo predstavnikom vlade, ko bo treba, stopiti nasproti. Izdala je, da so v inštitutu celo že pripravili letake za primer, da bi Koalicija ustavnega loka (KUL), ki jo sestavljajo LMŠ, Levica, SAB in SD, prevzela vlado in naredila kaj, kar za civilno družbo ne bi bilo dobro. ""Pripravili smo letake, na katerih piše 'To ni KUL',"" je izdala in dodala, da se jim zdi ime KUL bedno in jim gre na živce. ""Ime je za starejše gospode nad 50,"" se je pošalila.
Odgovarjala sta še na vprašanja ljudi, ki so prenos pogovora spremljali na Facebooku. Med drugim sta naslovila tudi sežigalnico Salonit Anhovo in TEŠ6, govorila pa sta tudi o financiranju vojske, prekarnosti in drugih aktualnih tematikah. 
Kdo je Nika Kovač?
Nika Kovač, direktorica Inštituta 8. marec, je bila med drugim lani del elitnega razreda fundacije Baracka Obame 40 bodočih evropskih voditeljev, kjer se je učila od ljudi iz ameriške administracije in se povezovala z najbolj prodornimi aktivisti, pri čemer se je tudi srečala z bivšim predsednikom ZDA. Ko je Obama avgusta letos dopolnil 60 let, pa jo je uvrstil še med 60 svetovnih snovalcev družbenih sprememb.
""Ta potrditev pomeni, da delaš nekaj, kar je vidno. Pomeni to, da sem dobila prijatelje iz vse Evrope. Prijatelje, ki jih lahko sprašujem o njihovih projektih. In predvsem, da se spet učim vzpostaviti kritično mišljenje – tudi do samih delovanj ameriške administracije,"" pojasnjuje Kovačeva.
Mlada aktivistka je najbolj prepoznavna postala zlasti zaradi akcije s peticijo Samo ja pomeni ja, ki jo je politika po pritisku javnosti naposled tudi uzakonila. Pomembna pa je bila tudi zaradi široke mobilizacije ljudi na referendumu o vodah, kjer so volivci plebiscitarno zavrnili zakon Andreja Vizjaka. 
Avgusta je sicer na vprašanja o tem, če namerava iti v politiko, odgovorila: ""Ne, absolutno ne. Nika Kovač se odpravlja v tujino, tako da me ne bo na nobeni listi.""
"
https://www.24ur.com/popin/tuja-scena/oprah-spoznala-prijateljicinega-prvega-vnuka.html,Oprah spoznala prijateljičinega prvega vnuka    ,"Oprah Winfrey je končno spoznala prvega vnuka svoje najboljše prijateljice Gayle King. Slavna voditeljica je videoposnetek ganljivega srečanja delila na družbenem omrežju Instagram. Na posnetku 63-letna Oprah in njen 70-letni dolgoletni partner Stedman Graham v družbi najbližjih pred svojim domom pričakata trimesečnega Luco, vsi pa pojejo afriške napeve, med njimi tudi uvodno pesem iz filma Levji kralj. ","Prazniki so za voditeljico Oprah bili še bolj posebni, saj je zvezdnica prav v teh dneh spoznala prvega vnuka svoje najboljše prijateljice Gayle King. Trimesečnega Luco so ji predstavili kar na domačem dvorišču, kjer je slavna voditeljica v krogu svojih najdražjih prvič pestovala otroka Kirby Bumpus in njenega moža, Virgila Millerja, ki sta se decembra leta 2020 poročila v Oprahini hiši v Santa Barbari.
""Vem, da si me prišel spoznat in jaz sem čakala, da spoznam tebe,"" je dejala Oprah malemu Luci in poljubila njegovo ročico. Srečanje je zamudila Gayle, ki v tem času še ni izpolnjevala strogih pravil, pod katerimi so se gostje tudi srečali. ""Vsi, ki bodo praznike preživeli v moji hiši, morajo biti cepljeni, testirani in ostati v karanteni,"" je zapisala slavna voditeljica in dodala: ""Stedman to imenuje ‘politika’, saj se tako strogo držim pravil.""
""To je bilo prvo druženje izven najinega mehurčka. Vedela sva, da je čas, da prirediva spoznavno srečanje z malim Luco, ki ga še nihče med nami ni spoznal,"" je o druženju zapisala Oprah in dodala, da ga je fantkova babica zamudila, a se jim bo pridružila takoj, ko bo izpolnjevala vse stroge pogoje, ki jih je postavila njena najboljša prijateljica.
Gayle King je septembra sporočila, da sta se njena hči in zet razveselila prvega skupnega otroka: “Kirby je bila odpuščena iz bolnišnice, jaz pa sem sedla na letalo in jo celo prehitela ob prihodu domov, saj je dolgo časa čakala na odpustnico. Že dolgo časa sem si želela postati babica in res je nekaj posebnega, ko svojega otroka opazuješ pri tem, kako sam postane starš. Nora sem nanj,” je dejala v oddaji CBC This Morning.
Televizijka je veselo novico, da bo postala babica, sporočila meseca aprila v oddaji The Ellen DeGeneres Show, kjer je dejala: ""Nihče še ne ve, saj sem morala zapriseči k molčečnosti. Hči je pravkar povedala svojim prijateljem, zato mi je dovolila, da tudi jaz lahko razkrijem veselo novico. Elle, postala bom babica in komaj že čakam. Pred oddajo sem hčerki rekla, da če me Ellen ne bo vprašala nič o vnukih, ne bom povedala. A če me bo vprašala, ne bom sedela tam in rekal, da ničesar ne vem. Tega nočem narediti."" 
"
https://www.24ur.com/novice/slovenija/revizija-ministrstvo-za-javno-upravo-ni-bilo-ucinkovito.html,Revizija: Ministrstvo za javno upravo ni bilo učinkovito,"Ministrstvo za javno upravo ni bilo učinkovito in uspešno pri vzpostavitvi in zagotavljanju delovanja državnega računalniškega oblaka v obdobju med 1. januarjem 2014 in 30. junijem 2020, je v reviziji ugotovilo računsko sodišče. Nepravilnosti se med drugim nanašajo na pripravo investicijske dokumentacije, nabavo opreme in izvedbo postopkov javnega naročanja.","Kot so sporočili s sodišča, se je ministrstvo že vnaprej odločilo, kaj bo izpeljalo v okviru projekta državnega računalniškega oblaka, investicijsko dokumentacijo pa je pripravilo zgolj zaradi formalnih zahtev. Iz dokumentacije po oceni sodišča ni bila razvidna opredelitev predvidene vzpostavitve državnega računalniškega oblaka. Nabava opreme je bila prilagojena odobrenim sredstvom, ne pa načrtovanemu delovnemu bremenu. Ministrstvo je v dokumentaciji navajalo tudi dokumente, ki niso obstajali, in dokumente, ki niso bili relevantni za izvajanje projekta, so izpostavili v revizijskem poročilu.
V končnem poročilu o projektu je ministrstvo zatrdilo, da je bila z vzpostavitvijo oblaka vpeljana politika odprtih standardov, zagotovljena povezljivost storitev, vzpostavljena enovita storitvena platforma na osnovi skupne arhitekture za potrebe izboljšanja dostopnosti javnih storitev državljanom, zagotovljena razpoložljivost storitev od koder koli in kadar koli ter poskrbljeno za informacijsko varnost. A na sodišču poudarjajo, da za navedene trditve ni bilo podanih obrazložitev z dokazili.
Po ugotovitvah sodišča je ministrstvo za nakup opreme s področja informacijske varnosti izbralo ponudbo, ki je bila s tehničnega vidika neustrezna. ""Zato je prišlo do podvojene nabave sistemov SIEM, kar je pomenilo tudi dvakratno plačevanje vzdrževanja licenc in storitev zunanjih izvajalcev za enake funkcionalnosti do avgusta 2018,"" je zapisalo računsko sodišče.
V investicijski dokumentaciji je ministrstvo pojasnilo, da bo s projektom bistveno zmanjšalo obseg finančnih sredstev za informatiko v državni upravi. Toda računsko sodišče je ugotovilo, da je ocena prihrankov ministrstva v različnih dokumentih različna in sega od približno 8,6 milijona do 20 milijonov evrov. Ob tem ministrstvo ni opredelilo, kakšna naj bi bila ocena prihrankov ob upoštevanju stroškov vzpostavitve državnega računalniškega oblaka.
Prav tako ministrstvo ni pripravilo poročila o doseženih učinkih projekta in analizi morebitnih odmikov, ki ga je treba pripraviti vsaj v prvih petih letih po predaji projekta v obratovanje.
Ministrstvo se sicer po ugotovitvah računskega sodišča sooča s pomanjkanjem tehničnega znanja. Na nekaterih področjih nima niti ustrezno usposobljenih kadrov za izbiro izvajalcev in nadzor njihovega izvajanja pogodbeno določenih nalog, so ocenili.
Na sodišču med drugim opozarjajo na odsotnost strategije razvoja informatike za državno upravo. Z njeno pomočjo bi se ministrstvo morda izognilo nastali situaciji, ko je z reorganizacijo državne informatike zasledovalo cilje centralizacije, v investicijski dokumentaciji pa načrtovalo in nakupovalo oblačno tehnologijo, so pojasnili.
Ministrstvo po mnenju sodišča prav tako ni opravilo analize, katera od možnih postavitev računalniške opreme bi najbolje podprla predvidene cilje informatike v državni upravi. ""Ministrstvo je pripravilo projekt državnega računalniškega oblaka, katerega cilj je bil predvsem zmanjšati stroške za državno informatiko. Vsebina projekta je bila predvsem tehnološko opredeljena. Po uvedbi državnega računalniškega oblaka se način dela za končne uporabnike ni bistveno spremenil, zato zanje ni bilo treba izvesti načrtovanega usposabljanja,"" je zapisalo sodišče.
Računsko sodišče je od ministrstva zahtevalo predložitev odzivnega poročila in podalo več priporočil za izboljšanje delovanja.
"
https://www.24ur.com/novice/slovenija/podpora-vladi-ze-tradicionalno-nizka-a-sds-bi-kljub-temu-volila-vecina-vprasanih.html,Podpora vladi tudi decembra že 'tradicionalno' nizka,"Na Inštitutu za raziskovanje trga in medijev Mediana so znova spraševali o podpori političnim strankam. Kakšna so decembrska politična razmerja? Janševa vlada tudi ta mesec ohranja nizko javnomnenjsko podporo, vendar pa SDS med parlamentarnimi strankami kljub temu povečuje prednost. Med opozicijskimi strankami največ volivcev še vedno podpira Socialne demokrate. Med politiki pa najvišje mesto še naprej stoično zaseda evroposlanka Ljudmila Novak.","
Kot ugotavlja Inštitut za raziskovanje trga in medijev Mediana, javnomnenjska podpora vladi ostaja nizka. Podpira jo natanko trideset odstotkov vprašanih, nasprotuje pa ji 62 odstotkov decembrskih anketirancev, ki so sodelovali v raziskavi. Osem odstotkov je neopredeljenih.
Med parlamentarnimi strankami Janševa SDS še povečuje prednost. Če bi bile volitve danes, bi največjo vladno stranko volilo 17,5 odstotka volivcev. Drugo mesto bi z 10,1 odstotka zasedli Socialni demokrati, slabo odstotno točko za njimi pa je Levica, ki bi prejela 9,3 odstotka glasov. Na četrtem mestu je koalicijska Nova Slovenija ujela opozicijsko Listo Marjana Šarca. Obe stranki bi prejeli 6,1 odstotka glasov.
V spodnjem delu so SAB, ki bi prejela 2,8 odstotka, in neparlamentarna trojica: Pirati (2,5 odstotka), Dobra država (1,7 odstotka) in Zeleni (1,6 odstotka). Jelinčičeva SNS pa bi na volitvah prejela 1,2 odstotka glasov.
Počivalškov SMC tudi po preoblikovanju v Konkretno z manj kot enoodstotno podporo ostaja zunaj političnega radarja. Prav tako stranka DeSUS.
V času rojevanja novih političnih alternativ je bazen neopredeljenih velik. Kar petina (20,5 odstotka) anketiranih še ne ve, koga bi volila. 11,4 odstotka vprašanih medtem ne bi izbralo nobene od obstoječih strank, 2,5 odstotka pa jih na vprašanje ni želelo odgovoriti.
Na vrhu priljubljenih politikov že znana trojica, Golob bi se uvrstil na četrto mesto
Med politiki na vrhu še naprej kraljuje evroposlanka Nove Slovenije Ljudmila Novak, ki ji sledi predsednik države Borut Pahor, tretji pa je minister za zdravstvo Janez Poklukar.
Četrto mesto zaseda novinec na lestvici, dosedanji šef uprave GEN-I Robert Golob, ki je napovedal vstop v politiko, nima pa še konkretne stranke. S tem je prehitel tako predsednika državnega zbora Igorja Zorčiča kot tudi predsednico SD Tanjo Fajon.
Koordinator Levice Luka Mesec je pristal na osmem mestu, prvak NSi Matej Tonin na dvanajstem, sledi mu predsednik LMŠ Marjan Šarec. Nato sledi politična povratnica in padla kmetijska ministrica, zdaj pa predsednica stranke Naša dežela Aleksandra Pivec, ki se je tako uvrstila pred predsednika vlade Janeza Janšo in šefa stranke Konkretno Zdravka Počivalška.
"
https://www.24ur.com/novice/slovenija/bozic-ni-samo-sijaj-luck-in-okraskov.html,Voščila politike: Da vam ne bi več nabijali rogov in vas vlekli za nos ,"Kristjani so ob polnoči dočakali božič. Veliko jih je bilo pri polnočnicah v cerkvah, kjer glede na lani veljajo nekoliko milejši epidemiološki ukrepi. Dobre želje državljanom ob praznikih izrekajo tudi politiki. ","

Nadškof Alojzij Cvikl je polnočnico daroval v mariborski stolnici, ob tem pa poudaril, da božič ni samo sijaj lučk in okraskov, ampak je pri tem prazniku pomembno doživeti in začutiti Boga med ljudmi.
Bog je po besedah Cvikla namreč z nami in med nami. Obhajati božič v vsej svoji resničnosti zato pomeni začutiti in doživeti Boga. Samo takšen božič lahko napolni srce s tolažbo, upanjem in mirom, je dejal.
Koprski škof Jurij Bizjak je pri polnočnici v koprski stolnici spomnil, da so vsi ljudje med seboj bratje, zato je pozval k medsebojnemu spoštovanju.
Papež Frančišek je medtem med sinočnjo večerno mašo pred božičem pozval k ponižnosti. ""Nehajmo jokati za veličino, ki je nimamo. Nehajmo stokati in imeti dolge obraze. Opustimo pohlep, ki nas nikoli ne zadovolji,"" je dejal med pridigo v baziliki svetega Petra.
Ljudje se leta ženejo za uspehom in se želijo povzpeti na piedestal, a Bog je na drugi strani izkazoval predvsem ponižnost, je še izpostavil papež.
Spomnil je, da je bil tudi Jezus v jaslicah obkrožen z majhnimi in ubogimi, ljudmi z obrobja, ne s pomembnimi ljudmi. ""To so bili pastirji. Bili so najbolj preprosti in bili so najbližje Gospodu,"" je poudaril Frančišek.
Zavzel se je, da se človeku in njegovemu trdemu delu povrne dostojanstvo. Človek naj bi bil gospodar delu, ne njegov suženj. ""Dovolj je smrti zaradi dela,"" je še dejal Frančišek in se zavzel za zmanjšanje delovnih nesreč.
Danes pa je v Božičnem nagovoru na Trgu svetega Petra v Vatikanu pozval k dialogu ter spomnil na številne konflikte v svetu, od Sirije do Ukrajine. Ob koncu nagovora je izrekel božični blagoslov mestu in svetu (urbi et orbi).
""V času pandemije je na hudi preizkušnji naša sposobnost vzdrževati socialne stike. Vse bolj se zapiramo sami vase, tudi na mednarodni ravni,"" je dejal papež ter opozoril, da ""le dialog vodi k resnični rešitvi sporov"".
Frančišek je spomnil na ""velike in pozabljene tragedije"" v Siriji in Jemnu, ki ""terjata številne žrtve in ustvarjata nešteto beguncev"".
Pozval je tudi k dialogu, da ""se ne bi razširile metastaze konflikta v Ukrajini"", kjer se stopnjuje vojaška napetost ob meji z Rusijo.
Kaj ob prazniku sporoča politika?
Ob praznikih voščila prihajajo tudi iz vrst politike. Premier Janez Janša je državljanom zaželel blagoslovljene božične praznike, ponosno praznovanje dneva samostojnost in enotnosti ter mirno, zdravo in pogumno leto 2022. Prijetne praznike sta vsem zaželela tudi predsednik države Borut Pahor in predsednik DZ Igor Zorčič. 
Minister za notranje zadeve Aleš Hojs je je v predprazničnem voščilu poudaril, da so decembrski dnevi vselej priložnost, da se ozremo na preteklo leto in verodostojno ocenimo svoja dejanja in odločitve. Kot so sporočili z ministrstva, je ob tem spomnil, da je minulo leto zaznamovala epidemija, ki je narekovala večino naših ravnanj v zasebnem in profesionalnem življenju. ""Tudi naslednje leto žal ne bo lahko, a kot vedno bomo v novo leto stopili nasmejani, z večno življenjsko vedrino in ustvarjalnim optimizmom,"" je napovedal in ob tem vsem ljudem zaželel blagoslovljene in doživete božične praznike.
Tudi minister za javno upravo Boštjan Koritnik je v svojem voščilu spomnil, da je epidemija ljudem spremenila življenje. ""Ne glede na situacijo, v kateri smo se skupaj znašli, naj bodo vaši praznični dnevi napolnjeni z upanjem, mirom in dobro voljo. (...) Ob tem pa ne pozabite širiti prijazne in tople besede tudi z drugimi ljudmi,"" je zapisal Koritnik in zaželel, naj bodo v novem letu naša skupna vodila solidarnost, spoštovanje in vzajemna skrb.
Ministrica za Slovence v zamejstvu in po svetu Helena Jaklitsch se je zahvalila rojakom v zamejstvu in po svetu za povezanost, ki jo je čutila čez vso leto. ""Hvala za ljubezen in zvestobo naši domovini in domovini vaših prednikov,"" je dejala in zaželela, ""naj bo leto 2022 leto uresničenih sanj in hrepenenj, leto, ki se ga bomo radi spominjali"".
Zunanji minister Anže Logar je poudaril, da diplomati s samozavestnim delom v evropski in mednarodni družini narodov prispevajo k temu, kar je osnovno vodilo božiča - k miru v svetu, pa tudi k temu, kar nam sporoča bližnji praznik, k uveljavljanju naše samostojnosti in naše enotnosti v mednarodni družini. Vsem je zaželel vesele božične praznike, vse lepo v letu 2022 ter čestital ob dnevu samostojnosti in enotnosti.
Ob prazničnih dneh so državljanom voščili tudi nekateri drugi ministri. ""Novo leto prinaša nove izzive in zaupam, da jih bomo skupaj s konkretnimi koraki premagovali,"" je ob tem zapisal gospodarski minister Zdravko Počivalšek. Obrambni minister Matej Tonin pa je izpostavil, da čudež božične noči v naša življenja prinaša novo svetlobo in upanje za prihodnost.
Predsednik LMŠ Marjan Šarec je ob božiču zaželel vse dobro. Vsak od nas praznik doživlja drugače, vsak na svoj način, a vsi si želimo upanja in nasmeha, je zapisal Šarec in dodal, naj upanje prinese tudi vsem, ki ne morejo praznovati, kakor bi si želeli. Prijetne praznike in obilo zdravja je zaželela tudi predsednica SAB Alenka Bratušek.
Predsednica stranke SD Tanja Fajon pa je video voščilu poudarila, da med ljudmi v Sloveniji že dolgo ni bilo tako močne želje po spremembah. ""To niso le besede in ni le upanje, da bo čas pred nami prijazen za vse. To je vizija, ki jo lahko uresničimo. S spoštovanjem in sodelovanjem, za prihodnost, ki se je ne bomo bali, ampak vanju zrli z zaupanjem,"" je dejala. Ob tem je ljudem zaželela lepe praznike in da bi bilo v novem letu drugače - srčno.
Vesel božič, krasne praznike in srečno novo leto je v video voščilu državljanom zaželel tudi predsednik SNS Zmago Jelinčič. ""Da vam v prihodnjem letu ne bi več nabijali rogov in vas vlekli za nos,"" je med drugim dejal Jelinčič. Zaželel je zdravja, denarja, tudi nekaj pameti po njegovih besedah ne bi škodilo, predvsem pa ""da ostanemo Slovenci Slovenci"".
"
https://www.24ur.com/novice/tujina/nekdanji-kancler-naj-bi-postal-menedzer-v-silicijevi-dolini.html,Nekdanji kancler naj bi postal menedžer v Silicijevi dolini,"Za nekdanjega avstrijskega kanclerja Sebastiana Kurza je bilo leto 2021 več kot pestro. Na klin je obesil politično kariero, postal je oče, zdaj pa naj bi dobil še novo službo v Silicijevi dolini. ","
Potem ko je Sebastian Kurz zaradi političnega škandala izgubil mesto avstrijskega kanclerja, naj bi imel zdaj že novo službo. Mediji poročajo, da je nekdanjega politika najelo ameriško podjetje.
Avstrijski in nemški mediji poročajo, da bo 35-letni Kurz delal v zasebnem sektorju, pogodba je že podpisana, šlo naj bi za ""menedžersko službo v Silicijevi dolini"", kjer imajo sedež številna visokotehnološka, ​​IT in internetna podjetja.
Kurz je oktobra po obtožbah o korupciji odstopil z mesta zveznega kanclerja. On in nekateri njegovi najožji politični kolegi naj bi z davkoplačevalskim denarjem naročili pristranske javnomnenjske ankete. Kurz vse obtožbe zanika. Sprva je ostal vodja konservativne ÖVP in vodja poslanske skupine, a je v začetku decembra nenadoma napovedal odstop z vseh funkcij. 
Odhod iz politike je sovpadal z dejstvom, da sta se z dolgoletno partnerko razveselila rojstva otroka. Rojstvo sina je po njegovih besedah ""​​spremenilo njegovo perspektivo"". Kurz je bil deset let v središču pozornosti – kot državni sekretar, zunanji minister in nazadnje kancler. In prepričan je, da je 10 let v politiki več kot dovolj. 
Avstrijski krone.at poroča, da naj bi nekdanji kancler za prihodnje leto načrtoval tudi poroko, odslej pa naj bi živel na relaciji Avstrija–Švica–Nemčija–ZDA. Politike naj ne bi pogrešal, saj naj bi izjemno užival v očetovski vlogi in v pričakovanju novih izzivov.
Kurz novic o novi službi še ni komentiral, avstrijski mediji pa niso spregledali dejstva, da je letos praznično voščilo objavil v angleščini. 
"
https://www.24ur.com/novice/slovenija/podgorsek-strateski-nacrt-skupne-kmetijske-politike-vliva-optimizem.html,Podgoršek: Strateški načrt skupne kmetijske politike vliva optimizem,"Vlada je potrdila okoli 750 strani dolg strateški načrt skupne kmetijske politike 2023-2027 in Slovenija ga pošilja Evropski komisiji. Kmetijski minister Jože Podgoršek je ob predstavitvi načrta izrazil zadovoljstvo s procesom priprave načrta, glede na vsa usklajevanja je zadovoljen tudi z vsebino. Načrt vliva optimizem, je dejal.","Kmetijstvo je sektor, ki ni sposoben hitrih sprememb v kratkem času in zato tudi v strateškem načrtu ne bi bilo prav, da bi pričakovali izjemno hitre spremembe zgolj v petih letih. Nakazujejo pa se prave smeri, je ob predstavitvi načrta dejal minister za kmetijstvo, gozdarstvo in prehrano Jože Podgoršek.
S pripravljenim strateškim načrtom je izjemno zadovoljen tudi zato, ker je Slovenija prepoznala strateškost kmetijstva in sama dodala več finančnih sredstev, kot je minimalno zahtevano.
V strateškem načrtu za obdobje 2023-2027 je prvi steber, ki zajema neposredna plačila in pri katerem gre izključno za evropska sredstva, težak 688 milijonov evrov, drugi steber, to je program razvoja podeželja, pa 550 milijonov evrov. K temu znesku bo Slovenija ob obveznem minimalnem deležu v višini 230 milijonov evrov dodala še s predstavniki organizacij na področju kmetijstva dogovorjenih dodatnih 310 milijonov evrov. Skupno torej 540 milijonov evrov nacionalnih sredstev.
Predvsem dodatno dogovorjena sredstva bodo po ministrovih besedah namenjena za naložbe za potrebno prestrukturiranje kmetijstva in živilsko-predelovalnega sektorja. Poleg tega pa je drugi steber namenjen tudi naložbam za prilagajanje na podnebne spremembe in naložbam za dobrobit živali.
Sredstva prvega stebra so prvenstveno usmerjena v osnovno dohodkovno podporo za trajnost, kjer pa je največja sprememba ukinitev t. i. zgodovinskih plačil, prehaja se namreč na enotno plačilo na hektar. Minister je v zvezi s tem zavrnil navedbe, da zaradi te spremembe vsi izgubljajo. Kot je dejal, ohranjajo enak obseg sredstev na kmetije, prihaja pa do premeščanja sredstev. V zvezi s tem je napovedal tudi, da bodo intenzivno pristopili k urejanju baz podatkov in pričakuje, da bo upadlo število kmetijskih gospodarstev, ki oddajajo vloge za subvencije; teh je trenutno okoli 57.000.
Sicer pa je prihodnja kmetijska politika bolj kot doslej okoljsko ambiciozna. Del sredstev se tako prek sheme za okolje in podnebje usmerja v spodbujanje prevzemanja bolj trajnostnih kmetijskih praks. Zaradi visokih ambicij okoljskih, podnebnih in naravovarstvenih ciljev v drugem stebru, kjer se za to namenja 41 odstotkov evropskih sredstev, se je Slovenija odločila za uporabo rabata in se zato shemi za okolje in podnebje v prvem stebru namenja 15 namesto 25 odstotkov ovojnice.
Glede na analize so v strateškem načrtu kot sektorji v težavah, ki so vključeni v vezano dohodkovno podporo, opredeljeni reja govedi, reja krav dojilj, prireja mleka v gorskem območju in reja drobnice. Strateški načrt ohranja plačila za območja z naravnimi in drugimi omejitvami, v načrtu so zasnovali tudi celovito podporo in kombinacijo različnih podpor za mlade kmete, spodbujali bodo razvojne mreže in projekte prenosa znanja.
Slovenija po ministrovih besedah načrt danes pošilja na Evropsko komisijo, s katero prihodnje leto začenja usklajevanja. A minister ne pričakuje bistvenih sprememb, saj so že doslej imeli nekatera neformalna usklajevanja, bo pa seveda Slovenija morala v usklajevanjih dokazovati in upravičevati nekatere načrtovane ukrepe. Po navedbah kmetijskega ministrstva je Slovenija med prvimi državami EU, ki je poslala strateški načrt Evropski komisiji.
Hkrati strateški načrt ostaja pomemben izziv za prihodnje leto tudi zato, ker bo potrebno delati tudi na izvedbenem delu. Predvsem je pa načrt po ministrovih besedah dobra popotnica, ki vliva optimizem, da bo čez nekaj let lažje in bolje.
Minister je dejal tudi, da potrjeni strateški načrt ob napornem minulem letu na področju kmetijstva predstavlja enega najboljših možnih zaključkov leta. V predstavitvi je izpostavil zahtevnost priprave načrta in številna usklajevanja ter pogajanja predvsem, ko je šlo za denar.
Načrt so v osnovi pripravili na podlagi več kot 150 različnih delavnic in sestankov zadnjih treh let, nato pa so še v času dveh letošnjih javnih obravnav in sicer potekala številna usklajevanja in pogajanja, čigar rezultat je strateški načrt, ki je na mizi. Ob tem se je zahvalil tako svoji ekipi na ministrstvu kot tudi vsem deležnikom, ki so v okviru pogajanj sodelovali pri pripravi načrta.
"
https://www.24ur.com/novice/slovenija/odbor-za-finance.html,"Zelena luč PKP 10 na odboru za finance, opozicijski poslanci sejo zapustili ","Odbor DZ za finance je ob obstrukciji poslancev dela opozicije potrdil predlog desetega protikoronskega zakona. Opozicijski poslanci so sejo zapustili, saj, kot pravijo, nasprotujejo ""demontaži države"". Predsedujoči odboru Robert Polnar je namreč priznal, da tri četrtine dopolnil k PKP10 ni v skladu s poslovnikom, a je hkrati dodal, da jih ne bo zavrnil. Predstavniki opozicijskih poslanskih skupin SAB, LMŠ, SD in Levica so na novinarski konferenci povedali, da ""vladajoča koalcija ruši temelje vladavine prava in države s protiustavnim delovanjem"".","
V okviru nujnega postopka se je odbor DZ za finance prebil skozi okoli 90 vloženih dopolnil, med njimi je izglasoval tudi tistega o zvišanju najvišjega plačnega razreda za zdravnike in zobozdravnike. Minister za finance Andrej Šircelj je na današnji seji pojasnil, da je vlada predlog zakona o dodatnih ukrepih za preprečevanje širjenja, omilitev, obvladovanje, okrevanje in odpravo posledic covida-19 pripravila, ker se Slovenija še vedno sooča s posledicami koronavirusne bolezni.
Kot je izpostavil, predlog na področju zdravstva podaljšuje nekatere ukrepe, denimo možnost koriščenja odsotnosti z dela brez potrdila o upravičeni zadržanosti. Poleg tega predvideva povračilo škode upravičencem, ki jim je nastala škoda na zdravju zaradi cepljenja ali zdravil za covid-19.
Vzpostavlja tudi pravno podlago za sprejem odločitev glede omejevanja vstopa v Slovenijo iz držav s slabo epidemiološko sliko, ob posebni obremenjenosti zdravnikov pa glede na dopolnilo koalicije še pravno podlago za uvrstitev zdravnikov in zobozdravnikov v višje plačne razrede. Za obdobje do 31. decembra 2022 bodo lahko uvrščeni največ v 63. plačni razred (zdaj 57.).
S področja predlagane pomoči posameznikom je minister izpostavil pomoč upokojencem s pokojninami do 714 evrov, in sicer v višinah od 130, 230 ali 300 evrov, ter kmetom brez pokojnin v starosti nad 65 let, invalidom in vojnim veteranom, ki bodo upravičeni do 150 evrov solidarnostnega dodatka. ""Ne gre za energetski vavčer, ti se bodo obravnavali posebej,"" je dodal. Poleg tega predlog predvideva mesečni dodatek za pripadnike sil za zaščito in reševanje ter za dijake in študente, ki pomagajo pri oskrbi bolnikov v zdravstvenih ali socialno-varstvenih ustanovah, in sicer v višini 30 oz. 25 evrov dnevno.
V načrtu so še delno povrnjeni izgubljeni dohodek za čas trajanja karantene na domu ali nezmožnosti opravljanja dela zaradi višje sile zaradi obveznosti varstva otroka in dodatno financiranje programov v podporo družini. Šircelj je spomnil še, da bo mogoče neizkoriščeni letni dopust za 2020 po novem koristiti do 1. aprila 2022, tistega za 2021 pa do konca prihodnjega leta.
Med predlaganimi ukrepi v pomoč gospodarstvu je opozoril na nov ukrep, ki bo Slovenskemu podjetniškemu skladu omogočil dajanje likvidnostnih posojil podjetjem, predvideno je tudi podaljšanje trajanja programa finančnih spodbud na prihodnje leto. Prav tako bo glede na predlog podaljšana veljavnost lanskih turističnih bonov, in sicer do konca junija 2022 (bone 21 je medtem vlada za enak čas podaljšala že s sklepom).
V zakonodajno-pravni službi so v zvezi s predlogom zakona opozorili, da so uvodoma izdali pripombe skoraj k vsem členom predloga zakona, tudi z vidika skladnosti z ustavo. Koalicija je zato predlagala številne predloge dopolnil, a je treba ugotoviti, ""da ostajajo relevantne vse pripombe"" zakonodajno-pravne službe, je povedala pravnica Sonja Bien Karlovšek. Posebej je izpostavila, da se s tovrstnimi zakoni dodatno zmanjšuje preglednost in jasnost ureditve ter da pravni naslovljenci svoj pravni položaj vse težje razberejo.
Polnar razburil opozicijske poslance
Predsedujoči odboru Robert Polnar je povedal, da je kar 75 odstotkov dopolnil PKP10 ni v skladu s poslovnikom, a je sejo odbora, na katerem ima koalicija večino, vseeno sklenil nadaljevati. To je v zrak pognalo opozicijske poslance, ki so sejo zapustili. 
Kot je povedala Andreja Zabret (LMŠ), je seja precendes v zgodovini Slovenije, predsednik odbora pa da ima dvojna merila. ""V preteklosti je naše amandmaje označeval kot nedopustne, danes pa je dal možnost koaliciji, da sprejema kar si želi. spreminjanje plačnega sistema je rušenje javnega zdravstva. V LMŠ pri tem nikakor ne bomo sodelovali,"" je dejala.
Matjaž Han (SD) je ponovil, da koalicija s svojimi podporniki zavestno negira ustavo in zakonodajo. ""S svojo večino, ki jo imajo na tem odboru, bi preglasovali opozicijo in sprejeli zakon, ki bo v nasprotju z ustavo in zakoni. Zato smo se odločili, da smo zapustili to sejo. Sem žalosten in razočaran.""  
Luka Mesec (Levica) je poudaril, da je temelj vsake moderne država ustava. ""30 let po sprejetju nam ustavo sestreljujejo. To, kar se dogaja na odboru za finance, je nanjižja točka slovenske državnosti,"" je povedal in izpostavil, da  vladanje z zakoni ni enako vladavini prava. ""Trenutno smo pri tem, da vladajoča politika ne upošteva vladavine prava. V PKP so to jasno pokazali. Ukrepi so protizakoniti in protiustavni."" 
Alenka Bratušek (SAB) pa je dejala, da je ""nedopustno, da za vladajočo koalicijo ustava očitno ne velja več"". Poudarila je, da vse stvari v PKP 10 sicer niso slabe, vendar je sprejemanje paketov na takšen način nedopustno. Tako Bratuškova kot Mesec sta protikoronske pakete označila za ""drugi ZUJF"". Bratuškova je še dodala, da je neprimerno, da se paket sprejema dan pred praznikom in na takšen način.
V stranke Levica so naknadno sporočili še, da predlog dopolnila interventnega zakona po njihovi oceni predstavlja dokončen udarec za že tako temeljito načeto plačno lestvico javnega sektorja in je ""darilo za najbolje plačane zdravnike, ki jih zdravniški sindikat Fides tako vneto zastopa"".
Dopolnilo po drugi strani ne bo prineslo nikakršnih koristi mladim zdravnikom, prav tako ne medicinskim sestram, negovalcem in ostalemu podplačanemu in preobremenjenemu osebju, so prepričani v stranki. ""Bogatenje in povečevanje privilegijev že tako najbolje plačanih v času hude zdravstvene krize je nemoralno"", poudarjajo. Ob tem so spomnili, da je koalicija dopolnilo pripravila brez socialnega dialoga.
"
https://www.24ur.com/novice/slovenija/fajonova_2.html,"Fajonova: Zdaj ni čas za parcialne projekte, zdaj je čas, da stopimo skupaj","Predsednica Socialnih demokratov Tanja Fajon je pozvala k oblikovanju močnega soglasja za spremembe. Na pogovore je povabila vse demokratične sile, civilno družbo in nastajajoče stranke. Med drugim tudi Roberta Goloba, s katerim naj bi se predvidoma sestala po praznikih. ""Zdaj ni čas za parcialne projekte, zdaj je čas, da stopimo skupaj,"" je poudarila Fajonova.","
Ob iztekajočem se letu je predsednica SD Fajonova ob sebi združila ožje in širše vodstvo stranke in stopila pred medije ter dejala, da je ""za nami težko leto"". ""Leto razočaranja, jeze in nemoči. Jasno nam je pokazalo, da nam vlada vlada kaosa, konflikta in korupcije. Vlada to leto zaključuje z oceno negativno. To oceno ji daje 70 odstotkov državljank in državljanov,"" je ocenila iztekajoče se leto. 
Dodala je, da nas po njenem prepričanju čaka prelomna odločitev – ali bomo demokratična država ali diktatura. ""Socialni demokrati imamo odgovornost, da skupaj z vso demokratično opozicijo, civilno družbo in ljudmi dosežemo spremembe.""
Po njenem mnenju bo prvo spremembo prinesla zmaga nad sedanjo vlado, da se zaustavi ""njeno škodljivo, nezakonito in neustavno ravnanje"". ""Druga sprememba pa bo drugačno upravljanje države,"" so sporočili iz stranke. Slovenija po besedah Fajonove potrebuje sposobno, povezano in učinkovito vlado, da se obnovi demokracija, ohrani in okrepi javno zdravstvo, postavijo zdravi temelji javnih financ, izpelje pravičen zeleni prehod in zastavi gospodarski razvoj, od katerega bodo imeli koristi vsi. 
Opozorila je še, da razpršen parlament, razbit na šibke stranke in liste, ne bo pripeljal do vlade, ki bi bila Slovenijo sposobna voditi varno in drugače. Prav zato je pozvala k oblikovanju ""močnega soglasja za spremembe"". ""Stopimo skupaj. Pogovarjati se želim z vsemi – z gibanji, nastajajočimi strankami in civilno družbo, z vsemi demokratičnimi silami. Vsak je dobrodošel v novem zavezništvu za spremembe. Zdaj ni čas za parcialne projekte, zdaj je čas, da stopimo skupaj,"" je dejala. 
Med drugim je napovedala pogovore z Robertom Golobom, nekdanjim predsednikom uprave Gen-I-ja, ki je izjavil, da se vrača v politiko. Kot so nam potrdili v SD, se nameravata sestati po praznikih. Iz stranke so sporočili, da SD k omenjenemu soglasju prispeva ""močan program za nov začetek in najboljši program za izzive, ki so pred Slovenijo"". ""Imamo kompetentno in sposobno ekipo srčnih ljudi. Imamo voljo in energijo, da se borimo za vizijo Slovenije, v katero srčno verjamemo,"" so še zapisali v sporočilo za javnost. 
Na vprašanje, ali se lahko koaliciji KUL morda pridruži še kdo, je odgovorila, da so pripravljeni komunicirati z vsemi, ki se ne strinjajo z dejanji trenutne vlade. Po njenih besedah bodo nato stranke KUL odločile o tem, koga bodo v koaliciji tudi sprejele. ""Vse vabimo na sestanke, veliko teh sestankov pa že poteka,"" je ob tem dodala.
V LMŠ, Levici in SAB, ki poleg SD-ja sestavljajo KUL, poziva SD-ja danes niso želeli komentirati. Enako komentarja danes ni bilo v SDS-u in Novi Sloveniji. 
Povabilo Fajonove je v današnji izjavi za medije komentiral predsednik DZ Igor Zorčič, ki sodeluje pri nastajanju nove stranke LIDE (Liberalni demokrati). Kot je dejal, pozdravlja vsak poziv, ki vodi k pogovoru, združevanju, zbliževanju, a si ne dela utvar, saj je slovenska politika zelo polarizirana. Zato ocenjuje, da bi bilo najbolje oziroma najbolj realno začeti z malimi koraki. Pri tem je izpostavil primer liberalnih strank, ki so članice evropske skupine ALDE. Če bi slednje pokazale voljo po sodelovanju, bi bil to pomemben signal tudi zanj, saj sodeluje pri ustanavljanju tretje liberalne stranke, je dejal.
Ob vprašanju, ali gre v primeru tega poziva za klic v sili, je Zorčič ocenil, da je to ""morda tudi klic v sili, ampak saj na konec koncev sila tudi je"". Po njegovih besedah je nujno tudi zavedanje, da so tudi med strankami KUL določene razlike. Pri tem je izpostavil SD in Levico, ki bi po Zorčičevi oceni lahko združili moči, prav tako LMŠ in SAB, ki bi se po njegovi oceni morali povezati. Morda tudi s skupino, s katero sam snuje novo stranko, saj bi to bilo ""najbolj zdravo za naše politično okolje"". Kot je še ocenil, je današnji poziv Fajonove možno razumeti tudi kot boj za nekdanjega predsednika uprave GEN-I Roberta Goloba, ki bi lahko premešal politične karte.
Zorčič je ob tem zatrdil, da se ne boji, da bi razdrobljenost strank na tako imenovani levi oziroma liberalni sredini pomembno vplivala na končni volilni rezultat. Kot je spomnil, je bilo v preteklosti več poskusov združevanja, tudi na levi sredini in po razpadu Šarčeve vlade. ""Tudi tam so bili neki napori, a je bilo vse zaman. In včasih je treba nekatere stvari nekoliko razstaviti, da jih potem sestaviš skupaj,"" je ocenil. Kot še ugotavlja Zorčič, se sicer na eni strani govori o širokem povezovanju, po drugi strani pa ""nekateri izmed trenutnih akterjev niso sposobni niti tega manjšega sodelovanja"".
Se je pa na poziv odzval kočevski župan Vladimir Prebilič, če bo kakšno povabilo, je vedno pripravljen na pogovore. Prebilič, vemo, da ustanavlja Klub županov, v vabilu 130 nestrankarskim županom piše, da je cilj ustanovitev interesnega gibanja in še bolj jasno izražanje pričakovanj do političnih elit. 
"
https://www.24ur.com/novice/tujina/dodik_2.html,Zaradi suma napada na ustavni red uvedli preiskavo proti Dodiku,"Bosansko tožilstvo je zaradi utemeljenega suma kaznivega dejanja napada na ustavni red Bosne in Hercegovine uvedlo preiskavo zoper 13 oseb. Njihov cilj so bili sprememba ustavne ureditve BiH, strmoglavljenje njenih najvišjih institucij in zmanjšanje obrambne moči BiH, piše v utemeljitvi preiskave. Prvoosumljeni pa je po poročanju tamkajšnjih medijev srbski član predsedstva BiH Milorad Dodik. Med drugim ga sumijo še nezakonitega oblikovanja vojske.","
Med osumljenimi so tudi predsednica Republike Srbske Željka Cvijanović, predsednik vlade Republike Srbske Radomir Višković in predsednik parlamenta Republike Srbske Neđeljko Čubrilović. Po poročanju Dnevnega Avaza so preiskavo uvedli proti osebam, ki so letos sodelovale pri ""neustavni in nezakoniti pripravi"" zakonodaje s področja obrambe, pravosodja, varnosti in posredne obdavčitve.
Dodiku še očitajo, da je namenoma organiziral skupino ljudi, katere cilj so bila kazniva dejanja, ko so s pomočjo ""groženj s fizičnim nasiljem skušali spremeniti ustavni red BiH in strmoglaviti institucije BiH"". Tožilstvo opozarja še na sporen proces umika te entitete iz niza osrednjih institucij BiH.
Doslej so kot priče zaslišali vodje opozicijskih strank v parlamentu te entitete. Osumljencev pa za zdaj ne nameravajo zaslišati, piše srbska tiskovna agencija Tanjug.
Dodik s prstom kaže na ""politično drhal"" iz Sarajeva
Dodik je danes v odzivu na preiskavo zagrozil, da bo prepovedal delovanje pravosodnih organov BiH v Republiki Srbski. Po njegovem so preiskavo sprožili zaradi ""pozivov politične drhali iz Sarajeva"", poroča hrvaška tiskovna agencija Hina.
Kljub temu se je pripravljen odzvati na poziv tožilstva na zaslišanje, je dodal.
Dejal je še, da njegova politika res nima veliko podpornikov v Evropi, je pa izpostavil madžarskega premierja Viktorja Orbana, ki je po njegovih besedah pomemben evropski državnik in vizionar. Republika srbska namerava z Madžarsko razviti prijateljske odnose, je dodal.
Parlament Republike Srbske je ta mesec sprožil sporen proces umika te entitete iz niza osrednjih institucij BiH. Kljub svarilom z Zahoda je sprejel predlog, ki lokalno vlado obvezuje k prenosu pristojnosti na področju vojske, davkov in sodnega sistema z ravni države na raven entitete v prihodnjih šestih mesecih.
"
https://www.24ur.com/novice/tujina/orban-dodik.html,Orban na Dodikovo stran: madžarskih 100 milijonov evrov za Republiko Srbsko,"Madžarski premier Viktor Orban se je v napetih političnih razmerah v Bosni in Hercegovini odločno postavil na stran vodje bosanskih Srbov Milorada Dodika. Opisal ga je kot demokratično izvoljenega politika in opozoril Zahod, da bi bil ""eksorcizem Dodika"", ki želi Republiko Srbsko ločiti od BiH, zelo nevaren. Zatrdil je, da bo Madžarska blokirala vsakršen poskus sankcij proti njemu. Orban je potrdil tudi, da je Madžarska entiteti bosanskih Srbov namenila 100 milijonov evrov. Namenjeni naj bi bili malim in srednjim podjetjem, politični analitiki v regiji pa se bojijo, da bo denar v resnici porabljen prav za dosego Dodikovih ciljev.","
Bosna in Hercegovina preživlja najtežjo politično krizo od konca vojne v 90. letih. Za zaostrene razmere v BiH, kjer vznikajo separatistične težnje, naj bi bil najbolj odgovoren prav srbski predstavnik v predsedstvu, Milorad Dodik. Parlament Republike Srbske, v katerem ima večino njegova stranka, je ta mesec izglasoval umik svojih predstavnikov iz skupnih državnih ustanov. V prihodnjih mesecih nameravajo pristojnosti na področju davkov, sodnega sistema in vojske prenesli na raven srbske entitete.  
V Evropi in ZDA razmišljajo o sankcijah zoper Dodika, nova nemška vlada je k temu pozvala sredi decembra. ""Poskusi delitve niso sprejemljivi,"" je poudarila vodja nemške diplomacije Annalena Baerbock.
100 milijonov evrov za podjetja v Republiki Srbski
Grožnje s sankcijami pa je komentiral tudi madžarski premier Viktor Orban. ""To moramo preprečiti,"" je bil jasen. ""Napačna drža, napačen ton in na obzorju se rišejo težave,"" je dejal, in dodal, da mora biti Zahodni Balkan integriran, pri tem pa mu je treba pomagati. Južna madžarska meja je blizu meje z BiH in vsak spopad bi vplival tudi na Madžarsko, je poudaril.
Ob tem pa jasno zatrdil, da Balkana ni mogoče stabilizirati brez BiH, stabilizacija BiH pa ni mogoča brez Srbov: ""Bosna in Hercegovina ne more biti stabilizirana, če se Srbom ne vrne pravic, ki jih oni morajo imeti,"" je dejal na novinarski konferenci.  Kot poroča portal Balkan Insight, je trajala kar tri ure, bila pa je ena redkih, na kateri so bila dovoljena tudi kritična vprašanja madžarskemu voditelju.
V odgovoru na vprašanje balkanske raziskovalne novinarske mreže (Birn) je Orban potrdil, da je madžarska vlada Republiki Srbski namenila 100 milijonov finančne pomoči v okviru odgovorne sosedske politike, ki spodbuja stabilnost v regiji, kot je dejal. Denar naj bi bil namenjen malim in srednjim podjetjem, politični analitiki v regiji pa se bojijo, da bo denar v resnici porabljen prav za dosego Dodikovih ciljev, poroča radio Slobodna Evropa.
V ospredju poslovni interesi?
Orbanova vlada sicer Bosni in Hercegovini vrsto let ni posvečala velike pozornosti, leta 2019 pa je začel Orban krepiti odnos z Dodikom. Novembra letos pa je obiskal tudi Banja Luko in Dodikovo rojstno mesto Laktaši, kar je sprožilo ugibanja o madžarski agendi v BiH.
Poleg tega, da je blizu ruskemu predsedniku Vladimirju Putinu in srbskemu voditelju Aleksandru Vučiću, so se analitki spraševali, ali Orban išče še več zaveznikov v regiji, ali pa gre v resnici za madžarske poslovne interese v tem delu Evrope.
"
https://www.24ur.com/novice/slovenija/nemcija-omejila-prihode-z-otoka-zaostrovanje-ukrepov-zaradi-omikrona.html,"Nemčija omejila prihode z Otoka, kjer so potrdili 12 smrti z omikronom","Zaradi širjenja koronavirusne različice omikron vse več držav po Evropi in svetu zaostruje ukrepe. Nemška vlada je sklenila z današnjim dnem drastično omejiti prihode iz Velike Britanije, načrtujejo pa tudi nove, strožje ukrepe. V Veliki Britaniji so doslej potrdili 12 smrti z omikronom. Izrael je prepovedal potovanja v več evropskih držav, v ZDA pa svarijo pred druženjem in potovanjem med prihajajočimi prazniki. ","Zaradi hitrega širjenja nove različice v Nemčiji že načrtujejo nove, strožje ukrepe, ki naj bi predvsem preprečili zlom zdravstva in celotne kritične infrastrukture.
Oblasti v Berlinu so Veliko Britanijo uvrstile med najbolj tvegana območja, na katerih so razširjene nevarnejše različice virusa. Za potnike s teh območij pa veljajo posebej stroge omejitve vstopa v državo. Sicer pa je za vse – tudi za cepljene proti covidu-19 in tiste, ki so ga preboleli – obvezna dvotedenska karantena, ki jo lahko po določenem času predčasno zaključijo z negativnim izvidom testa na novi koronavirus.
V Veliki Britaniji, ki ima sicer visoko raven precepljenosti, so se epidemiološke razmere zaradi bliskovitega širjenja omikrona v zadnjih dneh drastično poslabšale. Omikron je zdaj na Otoku že prevladujoča različica novega koronavirusa, prav tako v sosednji Irski.
Nova različica je izredno nalezljiva in hitro izpodriva delto, tudi zato, ker je sposobna v veliki meri zaobiti obstoječo imunsko zaščito, pridobljeno s cepljenjem ali z okužbo s katero od drugih različic koronavirusa. Zaradi njenega hitrega širjenja tako nemška stroka kot politika načrtujeta tudi druge zajezitvene ukrepe.
Te bi lahko potrdili že v torek na sestanku predsednikov nemških zveznih dežel z zvezno vlado. V igri so predvsem ukrepi za zavarovanje kritične infrastrukture in bistvena omejitev stikov. Prioriteta je preprečiti preobremenjenost nemškega zdravstvenega sistema ob pričakovanem novem valu pandemije zaradi omikrona.
V nedeljo objavljeno stališče strokovnega posvetovalnega sveta vlade namreč pravi, da bo, če se bo širjenje omikrona v državi nadaljevalo, naenkrat zbolelo ali bo v karanteni večje število ljudi, to pa bi močno obremenilo tako nemški zdravstveni sistem kot celotno kritično infrastrukturo. Zgolj cepljenje s poživitvenim odmerkom za zadostno zajezitev vala, ki ga poganja omikron, ne bo dovolj.
Nemški minister za zdravje Karl Lauterbach je sicer pred tem v nedeljo izključil možnost, da bi tudi v Nemčiji zaradi naraščanja števila okužb s koronavirusom razglasili zaprtje javnega življenja pred božičem, kot so ga na primer na Nizozemskem. A hkrati je opozoril, da zaradi omikrona zagotovo prihaja peti val, s katerim se bo treba spopasti.
V Veliki Britaniji umrlo 12 ljudi z omikronom
V Veliki Britaniji število okužb s koronavirusno različico omikron vztrajno narašča. Po zadnjih podatkih zdravstvenih oblasti je število umrlih po okužbi z omikronom naraslo na 12. Namestnik premierja in pravosodni minister Dominic Raab je medtem priznal, da dodatnega zaostrovanja ukrepov že pred božičem ne more izključiti.
Raab je dejal, da podatke še vedno analizirajo. Dodal je, da je država letos zagotovo v ""boljšem položaju"", ko gre za možnost preživljanja božičnih praznikov skupaj z bližnjimi, vendar pa vseeno ne more dati nobenih trdnih zagotovil, da bo temu še naprej tako. Ljudem je medtem svetoval, naj bodo v prihodnjih dneh skrajno previdni.
V nedeljo so v Veliki Britaniji zabeležili še 12.133 primerov okužbe z novo različico, skupno so jih doslej potrdili 37.101 primerov. Število umrlih po okužbi s koronavirusno različico omikron je medtem naraslo na 12, število hospitalizacij bolnikov, ki so potrjeno ali domnevno okuženi z novo različico, pa znaša 104.
Konec tedna objavljeni nasveti znanstvene svetovalne skupine za nujne primere (Sage) opozarjajo, da je število okužb in hospitalizacij bolnikov s covidom-19 v državi po vsej verjetnosti še veliko višje.
Britanska vlada je medtem ob valu zelo nalezljive različice omikron sprožila kampanjo poživitvenega cepljenja s ciljem, da do konca decembra tretji odmerek prejmejo vsi odrasli.
V soboto je bilo v Angliji cepljenih rekordnih 830.403 ljudi, a da bi dosegli zastavljeni cilj, bi jih morali do konca leta cepiti po približno milijon na dan, poroča dpa.
Izrael širi rdeči seznam, v ZDA opozarjajo
Iz Tel Aviva pa so medtem sporočili novo odločitev izraelske vlade, v skladu s katero so prepovedana potovanja v Združene države Amerike, Nemčijo, Italijo, Kanado, Turčijo, Švico, Belgijo, Maroko, na Madžarsko in Portugalsko ter prihodi iz teh držav. 
V ZDA, kjer so zaznali nov velik porast okužb, ki ga pristojni pripisujejo tudi različici omikron, pa svarijo pred prihajajočimi prazniki. V nekaterih zveznih državah so zaradi hitrega širjenja različice omikron že napovedali zaostrovanje ukrepov.
V Avstrijo bodo lahko od danes brez obvezne karantene vstopili le še cepljeni proti covidu-19 in prebolevniki. Za vse, ki se niso cepili ali preboleli covida-19, pa bo ob prečkanju meje obvezna takojšnja desetdnevna karantena, ki jo bo mogoče po petih dneh predčasno prekiniti z negativnim testom. Obvezna bo tudi registracija na spletnem portalu.
ECDC: Omikron potrjen v 28 evropskih državah, doslej še brez smrtnih žrtev
Od minulega četrtka do nedelje so v evropskih državah potrdili še nekaj več kot 1500 novih primerov koronavirusne različice omikron, skupaj v 28 državah že 4691, je danes sporočil Evropski center za nadzor in preprečevanje bolezni. Smrtnega primera med okuženimi s to različico, ki je denimo v Veliki Britaniji že prevladujoča, še niso zabeležili.
O potrjenih primerih okužbe z omikronom so doslej poročali iz 28 držav članic EU in Evropskega gospodarskega prostora. O največ, 2060 primerih poročajo iz Norveške, ki je sporočila, da predhodno obravnavane kot verjetne sedaj vodi kot potrjene primere. Na Danskem so z genomskim sekvenciranjem potrdili 726 primerov, s tej različici prilagojenimi testi PCR pa so jih sicer potrdili skupno že več kot 14.700, na spletni strani navaja ECDC. Število primerov omikrona v Sloveniji ostaja 10.
V večini primerov, za katere so na voljo ustrezne informacije, je bila okužba bodisi asimptomatska ali pa blaga, smrtnega primera še niso zabeležili. A kot ob tem opozarja ECDC, je treba te podatke ocenjevati s previdnostjo, saj je število uradno potrjenih primerov prenizko, da bi lahko z gotovostjo trdili, da se klinična slika bolezni po okužbi z omikronom razlikuje od predhodno zaznanih različic.
"
https://www.24ur.com/sport/ostalo/peng.html,"Peng Šuaj ostro zanikala, da bi bila predmet spolnega nadlegovanja ","Kitajska teniška igralka Peng Šuaj je v intervjuju za singapurski časnik Lianhe Zaobao, ki izhaja v kitajskem jeziku, poudarila, da ni bila nikoli predmet spolnega nadlegovanja in da so zgodbe okoli tega izmišljene. ""Tega nisem rekla in še manj zapisala. Prosim, da se ta zgodba enkrat za vselej konča. Škodi meni in mojim najbližjim,"" je med drugim povedala 35-letna teniška igralka. ","
Petintridesetletna Peng Šuaj, nekdanja prva igralka sveta v ženskih dvojicah in dvakratna zmagovalka turnirjev za grand slam, je v začetku novembra nekdanjega visokega kitajskega politika obtožila spolnega napada. Vse od takrat je združenje večkrat izrazilo globoko zaskrbljenost zaradi usode teniške igralke, ki je izginila iz javnega življenja. 
A preobrat v zgodbi se je zgodil po izčrpnem intervjuju, ki ga je za singapurski časnik dala Kitajka. ""Vsem mora biti popolnoma jasno, da nisem nikoli nikogar obsodila, da me je spolno napadal oziroma nadlegoval. Glede tega bi bila rada zelo jasna in naj ne bo dvomov,"" je med drugim za časnik, ki izhaja v kitajskem jeziku, dejala Peng Šuaj. Dodala je, da ji v nobenem trenutku niso bile kršene pravice in svoboščine niti ji ni bilo onemogočeno normalno gibanje. ""Nihče me ni omejeval in nihče me ni nadziral. Ves čas sem povsem svobodna in prosim, naj se te teorije prenehajo. Tu sem in počutim se odlično,"" je za časnik Lianhe Zaobao podčrtala Peng Šuaj.
Spomnimo, Pengova je 2. novembra v daljši objavi na Weiboju zapisala, da jo je 75-letni Zhang Gaoli prisilil v seks, potem ko jo je pred tremi leti povabil v svojo hišo, da bi z njim in njegovo ženo igrala tenis. Le pol ure kasneje je bila njena objava izbrisana.Kitajka, nekdanja 14. teniška igralka sveta med posameznicami, je v posamični konkurenci devetkrat zaigrala v finalih na turnirjih WTA, od tega je osvojila dva naslova leta 2016 v Tjandžinu in leta 2017 v Džjangšiju. V konkurenci dvojic je na turnirjih WTA osvojila 23 naslovov. Leta 2014 na OP ZDA v New Yorku se je kot šele tretja Kitajka v zgodovini, po Džje Dženg in Na Li, prebila v polfinale turnirja za veliki slam v posamični konkurenci.
V odzivu na njeno objavo so številni športniki, politiki in borci za človekove pravice z vsega sveta izrazili skrb za njeno počutje. Ker informacije uradne Kitajske o usodi 35-letnice niso bile dovolj, da bi se skrbi o njeni varnosti in dobrem počutju končale, je združenje WTA v začetku decembra odpovedalo vse teniške turnirje na Kitajskem in v Hongkongu. Njen primer je zasenčil tudi priprave na februarske zimske olimpijske igre v Pekingu. Predsednik Mednarodnega olimpijskega komiteja (Mok) Nemec Thomas Bach je bil, kot poroča STA, tarča kritik glede odziva Moka. Sicer je opravil pogovore s Peng Šuaj preko videoklica, ki pa niso prinesli potrebnih zagotovil, da je z igralko res vse v redu. Bach je sicer večkrat poudaril, da je v pogovorih s Kitajsko ""tiha diplomacija"" najboljša pot, ki jo bodo nadaljevali. Na vprašanje, ali bo kaj odpotovala v tujino oziroma če želi odpotovati v tujino, je Peng Šuaj poudarila, da ne igra več aktivno tenisa. Dodala je, kot še piše dpa, da zaradi koronske pandemije trenutno ne namerava zapustiti Kitajske: ""Kaj pa naj zdaj počnem v tujini?""
Združenje WTA pa se je, kot piše STA, odzvalo na videopogovor in v sporočilu za javnost zapisalo, da ""ima še vedno velike skrbi glede njenega počutja in sposobnosti komuniciranja brez cenzure ali prisile"".
""Še vedno vztrajno pozivamo k popolni, pošteni in transparentni preiskavi njene obtožbe o spolnem napadu brez cenzure,"" je združenje WTA zapisalo v izjavi za francosko tiskovno agencijo AFP.
"
https://www.24ur.com/novice/tujina/novi-predsednik-cila-postal-35-letnik-hrvaskih-korenin-podporniki-napolnili-ulice-santiaga.html,"Novi predsednik Čila postal 35-letnik hrvaških korenin, podporniki napolnili ulice Santiaga","Južnoameriška država Čile je v nedeljo dobila novega predsednika. Novi vodja države je postal 35-letni levo usmerjeni Gabriel Borić, čilski kongresnik hrvaških korenin. Na volitvah je premagal skrajno desnega kandidata Joséja Antonia Casta. Njegova progresivna politika, ki temelji na socialni vključenosti, širjenju družbenih pravic prebivalcev in varovanju okolja, je tako prepričala večino volivcev, Borićeva zmaga pa označuje tudi vzpon progresivne levice v državi.","Šele 35-letni levo usmerjeni kongresnik Gabriel Borić je desnega protikandidata, 55-letnega populista Joséja Antonia Kasta, v drugem krogu predsedniških volitev v Čilu premagal z večjo prednostjo, kot so mu napovedovale ankete.
Kast je priznal poraz, potem ko je po 99 odstotkih preštetih glasov prejel 44, Borić pa 56 odstotkov glasov. ""Pravkar sem se pogovarjal z Borićem in mu čestital za velik uspeh,"" je na družbenem omrežju zapisal Kast. ""Je izvoljeni predsednik Čila. Zasluži si naše spoštovanje in konstruktivno sodelovanje. Čile je vedno na prvem mestu,"" je dodal.
Borić, ki je potomec hrvaških priseljencev, bo položaj prevzel marca prihodnje leto.
Borićevi podporniki so po uspehu na volitvah zmago proslavili z glasnim rajanjem in objemanjem na ulicah Santiaga, v zraku so vihteli zastave in transparente s politikovim obrazom ter tudi mavrične zastave, ki označujejo skupnost LGBTIQ+. Volivce so prepričali predvsem Borićeva vključujoča socialna politika in načrti za revizijo državnega tržno usmerjenega gospodarskega modela, poročajo tuji mediji.
Politik je tudi v svojem govoru po zmagi napovedal, da bo njegova vlada širila družbene pravice prebivalcev, a da bo to storila fiskalno odgovorno in v luči skrbi za zdravje gospodarstva tega največjega proizvajalca bakra na svetu. Ob tem bo nasprotoval rudarskim projektom, ki uničujejo okolje. ""Z uničevanjem sveta uničujemo sami sebe. Nočemo več projektov, ki uničujejo našo državo in naše skupnosti,"" je dejal novoizvoljeni predsednik. Tako nasprotuje tudi kontroverznemu projektu Domingo, ki vključuje rudarjenje železa, bakra in zlata.
Predsednik vseh Čilencev, ne le tistih, ki so glasovali zanj
Borić je v pogovoru s predsednikom Sebastiánom Piñero, ki bo marca odstopil s položaja, dejal, da bo predsednik vseh Čilencev, ""ne le tistih, ki so glasovali zame"".  ""Smo enotni. Smo upanje. Smo več, ko smo skupaj. Gremo naprej!"" je podpornikom sporočil prihajajoči predsednik.
Prvi krog predsedniških volitev je potekal 21. novembra. Kast je takrat prejel približno 28 odstotkov glasov, Borić pa 26 odstotkov. Volilna udeležba je bila okoli 47-odstotna. Tokrat, v drugem krogu, je bila 56-odstotna, kar je največ od leta 2012, odkar udeležba ni več obvezna.
Borić je bil eden od voditeljev množičnih protivladnih protestov leta 2019. Zmagal je kot kandidat levega volilnega zavezništva Apruebo Dignidad (Podpiram dostojanstvo), ki želi zvišati davke in povečati socialne izdatke. To zavezništvo vključuje tudi komunistično stranko. Borić je med kampanjo zagotavljal, da bo naredil konec neoliberalnemu ekonomskemu modelu, ki ga je pustil za seboj diktator Augusto Pinochet.
Pravnik nemških korenin, José Antonio Kast, medtem prihaja iz vrst Republikanske stranke. Njegov oče je bil nacist, njegov brat Miguel pa eden od vodilnih Pinochetovih svetovalcev. Kast velja za simpatizerja brazilskega skrajno desnega predsednika Jairja Bolsonara in vojaške diktature v Čilu.
Poraženec je med kampanjo napovedoval znižanje davkov, omejitev priseljevanja in oster boj proti kriminalu. Za naraščanje kriminala je krivil migrante iz Venezuele in s Haitija. Nasprotuje tudi istospolnim porokam in umetni prekinitvi nosečnosti.
"
https://www.24ur.com/novice/tujina/migracije-leto-dni-star-otrok-naj-bi-sam-potoval-cez-sredozemsko-morje.html,Leto dni star otrok naj bi sam potoval čez Sredozemsko morje,"Enoletni deček, za katerega domnevajo, da so ga starši samega poslali na pot nevarnega prečkanja Sredozemlja, je varno prispel na otok Lampedusa, poročajo italijanski mediji.","
Otrok, ki naj bi bil star komaj eno leto, je bil med več kot 500 ljudmi, ki so v zadnjih dveh dneh prispeli na otok. Prišli so s sedmimi plovili, poroča časnik La Repubblica. Reševalci so otroka opazili med približno 70 moškimi v čolnu, ki je pristal včeraj.
""Prečkal je Sredozemlje, še preden se je naučil hoditi. Sam se je pogumno boril na valovih ... premlad, da bi razkril svoje ime in svojo zgodbo,"" je zapisal avtor prispevka.
Drugi migranti so sicer zatrdili, da ne vedo, kdo je otrok, a naj bi jih starši prosili, naj ga varujejo med nevarno potjo verjetno zato, ker jim je bilo onemogočeno, da bi se vkrcali skupaj z otrokom. 
Med ljudmi, ki so prispeli te dni, je še 14-letnik, ki je potoval z mamo, ki pa je umrla med reševanjem pred otokom.
""Potovala je v čolnu s 25 drugimi ljudmi, vključno s sinom, ki je nato videl, kako se je utopila,"" so na Twitterju zapisali Zdravniki brez meja.
""Še ena izguba, ki bi jo bilo mogoče preprečiti na pragu Evrope, še eno življenje, ki ga je zahtevala neodgovorna migracijska politika,"" so dodali. 
Po podatkih Mednarodne organizacije za migracije (IOM) je letos v poskusih nevarnega prečkanja Sredozemlja umrlo približno 1340 ljudi.

"
https://www.24ur.com/novice/slovenija/svetovni-dan-migrantov.html,"Ob svetovnem dnevu migrantov: usodni brodolomi, spolno nasilje in suženjstvo","Slovenska karitas je ob mednarodnem dnevu migrantov, ki ga obeležujemo danes, pozvala oblikovalce politik, naj olajšajo mobilnost ljudi, saj iščejo le varnost in boljše pogoje za življenje. Kot so zapisali, so ljudje na poti človeška bitja, vsak s svojo zgodbo. Svoj dom zapuščajo in prečkajo meje iz različnih razlogov. Med drugim zaradi iskanja zaščite pred vojnami, konflikti in preganjanjem, zaradi lakote in drugih posledic podnebnih sprememb, iskanja dela za preživetje in dostojnejše življenje, študija ali združitve z družinskimi člani.","
""Tako kot z vsakim človekom je potrebno z migranti ravnati tako, da se ohranja človeško dostojanstvo. Potrebno jim je omogočiti varne, urejene in redne poti v Evropo na način, da ne bo potrebno graditi zidov in ljudje na poti ne bodo žrtve nasilja. Hkrati pa jim je potrebno omogočiti na tej poti osnovne človeške dobrine,"" so prepričani v slovenski karitas, kjer obenem začenjajo tudi z akcijo zbiranja sredstev, s katero spodbujajo solidarnost za pomoč migrantom na Poljskem ob meji z Belorusijo.
Migranti in tisti, ki zagovarjajo njihove pravice, se v Evropi, kjer v zadnjem obdobju prevladuje politika strahu in zavračanja, soočajo s posebno težkimi trenutki, dodajajo. ""Usodni brodolomi za migrante, ki so izgubili življenje v Rokavskem prelivu in Sredozemskem morju (sledenje 1369 migrantom  v letu 2021), ljudje, ki jih na meji z Belorusijo puščajo umirati v mrzlih gozdovih na pragu EU, nešteto izgonov in vračanj migrantov v Grčiji in na Balkanski migrantski poti, je le nekaj primerov,"" navajajo na slovenski karitas.
Manou Ballyn iz Caritas Belgije koordinira projekt zagotavljanja podpore mladoletnikom brez spremstva iz Eritreje, Sudana in Etiopije, ki so na poti skozi Belgijo v Združeno kraljestvo. Pojasnjuje težko pot, ki jo doživljajo številni mladoletniki brez spremstva: ""Mnogi so šli skozi Libijo, kjer so bili izpostavljeni spolnemu nasilju, suženjstvu ter groznemu in zelo travmatičnemu ravnanju. V Evropi tega še zdaleč ni konec, mnogi poročajo o policijskem nasilju in kraji osebnih stvari.""  
Tudi mnoge begunke iz Sirije, ki so pribežale v Libanon, so žrtve spolnega nasilja. Caritas Libanon jim pomaga s celostno oskrbo v dveh zavetiščih preko projekta, ki poteka v partnerstvu s slovenskim Karitasem in sofinanciranjem Ministrstva za zunanje zadeve RS. Koordinatorica projekta Hessen Sayah je povedala eno izmed zgodb begunk, ki je bila žrtev nasilja: ""M. je 16-letno dekle, ki je v Libanon je prišlo z mamo. Njen oče je umrl v Siriji. Po očetovi smrti se je mati začela ukvarjati s prostitucijo. M. je obvezovala, naj dela z njo, čeprav ni želela. Ko je prišla v zavetišče Caritas Libanon, je imela težave s spanjem in samomorilne misli, zaradi česar je bilo potrebno psihiatrično zdravljenje, saj je zbolela za posttravmatsko stresno motnjo. Sedaj ji gre že bolje, saj se že smeji.""
V slovenski karitas se prav tako močno pridružujejo sporočilu papeža Frančiška, ki je med obiskom v Grčiji na Lezbosu 5. decembra letos opozoril na obstoječe razmere, nevredne človeka: ""Zaskrbljujoče je slišati predloge, da bi se skupna sredstva uporabila za gradnjo zidov in bodeče žice kot za rešitev. [...] Vendar se težave ne rešujejo in sožitje ne izboljšuje z gradnjo višjih zidov, temveč s skupnimi močmi pri skrbi za druge v skladu s konkretnimi možnostmi vsakega in ob spoštovanju prava, pri čemer ima vedno prednost neodtujljiva vrednost življenja vsakega človeškega bitja.""
""Ko obeležujemo  mednarodni dan migrantov, je nujno premagati strah in namesto tega sprejeti migracije in ljudi na poti kot naravni pojav, ki ga je treba organizirano olajšati. Ljudje že od nekdaj prehajajo meje, najsi gre za iskanje miru, ljubezni ali boljših priložnosti in pogojev za življenje in to se ne bo nehalo ne glede na to, kako visoki bodo zidovi. Pozivamo k temeljni spremembi migracijskih politik: namesto da financiramo gradnjo zidov, da bi ustavili gibanje ljudi, vlagajmo v varne in redne poti, dostojne sprejemne centre in bolj prijazne družbe, ki omogočajo socialno vključevanje za skupno dobro,"" pravi Maria Nyman, generalna tajnica Caritas Europa.
Na slovenski karitas ob tem navajajo tudi besede devetletnega učenca Nejca, ki obiskuje četrti razred osnovne šole. V sklopu literarnega natečaja Karitas na temo uresničevanja ciljev trajnostnega razvoja, ki  je potekal v novembru 2021 kot del projekta Za odprto, pravično in trajnostno Evropo v svetu – Projekt predsedovanja EU 2020–2022, je med drugim zapisal: ""Ubogi ljudje se trudijo, ko poskušajo najti boljše življenje kot begunci, pa jih mi zavračamo. Saj so ljudje, kajne? In enako so vredni kot mi, je tako? Ampak nekateri mislijo, da če so bogati, imajo pravico zavračati druge ljudi, ki imajo enake pravice kot mi. Postavljamo žičnate ograje, da jim čim bolj otežimo življenje. So enako vredni kot mi, le bolj revni, zato pa polni upanja. Evropejci bi lahko bili bolj razumevajoči do njihovih razmer; naše so precej boljše, saj imamo dostop do hrane, vode, toplote ...""
Na koncu so poudarili še pozitivni prispevek migracij v naše družbe, saj migranti s svojim delom in veščinami pomembno prispevajo k razvoju in normalnemu delovanju naših družb, kar se je v EU posebej pokazalo v času covida-19. Hkrati so se poklonili nešteto ljudem, ki tako ali drugače pomagajo migrantom in namesto strahu izberejo srečanje in sočutje. Spodbujati je treba solidarnost in vključujoče družbe, ki sprejemajo, ne pa sovraštva in delitve"".
Kako lahko pomagate?
 
Ob svetovnem dnevu migrantov so na slovensko karitas povabili tudi h konkretni solidarnosti z migranti, ki so prišli čez Belorusijo na Poljsko in so brez osnovnih dobrin. Zbrana sredstva bodo posredovana Caritas Poljski in migrantom pomagala z osnovnimi potrebščinami za življenje, otrokom migrantom zagotovila tudi izobraževalne in ustvarjalne pripomočke, opremila otroška igrišča in izobraževalne sobe za otroke v sedmih centrih za migrantske družine na Poljskem, kjer bo izvajala tudi integracijske delavnice in psihološko pomoč za odrasle in otroke.
 
Migrantom na Poljskem (ob beloruski meji) lahko pomagate s SMS sporočilom KARITAS5 na 1919 z vrednostjo daru v višini 5 EUR ali z nakazilom na: Slovenska karitas, Kristanova ulica 1, 1000 Ljubljana, TRR: SI56 02140-0015556761, Sklic: SI 00 840, Namen: Pomoč begunci.

"
https://www.24ur.com/novice/slovenija/dobrodelnost_2.html,"Medtem ko nas politika deli, nas dobrodelnost močno povezuje","Res smo izjemen narod, ko gre za pomoč drugim, ki so v stiski, kar smo že velikokrat dokazali še posebej v teh covidnih časih. V oddaji 24UR ZVEČER sta o tem spregovorila tudi pobudnika in organizatorja zelo odmevnih akcij Denis Avdič in Ana Lukner Roljič.  ","
Svetloba, toplota, radost, pričakovanje novega in boljšega leta – a kulise tega blišča so tudi okna, za katerimi ni svetlo. Tam se mize ne šibijo pod dobrotami, ampak nakopičenimi dolgovi, opomini in izvršbami.
Mama samohranilka – 300 evrov najemnine, 255 evrov za ogrevanje – zasluži 800 evrov, kaj naj naredi? Strokovni delavci za stisko včasih izvedo šele od otroka, ki jim pove, da se ne more učiti, ker doma nimajo ogrevanja in ga preveč zebe. ""Mrzla in vlažna stanovanja, omare brez oblačil in hrane. Res si ne moremo predstavljati, kako lahko ljudje živijo v takih okoljih,"" je povedala Anita Ogulin iz Verige dobrih ljudi.
Oče bolan, depresiven, za vrat dihajo izterjevalci ... s sinom bosta ostala brez štedilnika, saj je ta na dražbi. Zgodba, s kakršnimi se srečuje tudi ekipa Radia 1 v dobrodelnem maratonu. ""Slovenija je lani naredila čudež. Zbrali smo milijon evrov. To je ogromno. In s tem smo lahko pomagali vsaj 2000 družinam. Seveda si želimo, da bi bilo tega denarja še več,"" poudarja Jana Morelj. 
S kolesarskimi turami po Sloveniji je sredstva zbiral tudi radijec Miha Deželak, spomladi pa smo spremljali Vida Čeplaka in dobrodelne licitacije športnih rekvizitov. ""Za to me je navdušil Goran Dragić na svojem kampu.""
December je čas, ko se okrepi prepričanje, da se moramo veseliti, družiti in biti srečni. ""Vsa ta pričakovanja okrepijo pritisk na ljudi, s tem pa stopnjujejo tesnobo, depresijo in občutke osamljenosti pri ljudeh, ki že sicer niso v dobri koži,"" pravi psihologinja Špela Hvalec. Za zidovi anonimnosti pogosto ostanejo starostniki in vdove, saj marsikdaj ne zmorejo premagati stigme, da bi zaprosili za pomoč. Njim je namenjen Projekt VIDA. Nina Kozorog, zdravnica in voditeljica projekta, pravi, da bo 725 starostnikov lahko preskrbljenih za 12 mesecev v letu 2022.
Projekt Anina zvezdica, ki živi že 11. leto, je letos bogatejši za sledljivost donacij. ""Altruizem je v bistvu zrel obrambni mehanizem. Dobrodelnost oziroma širše gledano pomoč zmeraj prinaša ugodje tistim, ki so je deležni in tistim, ki jo nudijo,"" poudarja Hvalčeva. 
Večina ljudi, ki se po pomoč obrne na ZPM in Verigo dobrih ljudi, je zaposlenih, a zaradi minimalnih dohodkov in odsotnosti socialnih transferjev ne morejo preživeti iz meseca v mesec. ""December je navrgel toliko stisk, doslej smo bili res navajeni vsega, takih stisk kot sedaj pa še nikoli. Ta čas je tisti, ko moramo vsi, ki zmoremo, poskrbeti tudi za tiste, ki ne zmorejo sami. Zelo sem hvaležna, da se vključujejo v Verigo dobrih ljudi, ker hočejo tej družbi dati nekaj dobrega,"" pa pravi Ogulinova.
V okviru Verige dobrih ljudi pod medijskim okriljem naše hiše je Slovenija z velikim srcem pomagala tudi malemu Krisu, ki danes lahko govori in hodi v vrtec. Enako zdravilo kot Kris v Ameriki je zdaj prejel tudi prvi deček v Sloveniji. In tako bo, ko odraste, svet na bolje lahko spreminjal tudi sam.
"
https://www.24ur.com/novice/slovenija/golob_3.html,"'Tiha večina, ki se danes politiki izogiba, ima v resnici največjo moč'","Vroče dogajanje pred volitvami: začetek česa je javna tribuna društva Bodi sprememba Roberta Goloba? Gre samo za tipanje ali je to že konkretna napoved za volitve? Nova stranka ali priključitev h kakšni obstoječi? Kdo ga podpira? ""Tiha večina, ki se danes politiki izogiba, ima v resnici največjo moč, ta je najbolj politično zatirana. Naš namen je, da jih osvestimo, da to moč, ki jo imajo, vzamejo v svoje roke in se odločijo, ali želijo živeti v državi, ki ni svobodna, ali v državi, ki je normalna,"" pravi Golob.","
Štiri mesece je do volitev, zato je na domačem političnem parketu že zelo vroče. Priča smo prestopom poslancev v druge stranke, poteka bitka za vsakega poslanca in predvsem bitka za vsak glas volivcev, med katerimi so po raziskavah še vedno najmočnejša stran prav neopredeljeni. A kako jih prepričati? Kaj ponuditi, da bo drugače, kot počne etablirana politika – tako koalicija kot opozicija. In tudi, kdo ima pogum, da se zoperstavi aktualni ponudbi in potem pogum, da to izpelje? Ideje so, a kakšna bo realnost? 
Bodi sprememba je ime društva, ki je pod taktirko Roberta Goloba v četrtek pripravilo javno tribuno ""V kakšni državi želimo živeti"". Golob je že bil v politiki, potem je bil dolgoletni direktor GEN-I, a aktualni vladi ni bil po godu. Zdaj ponuja, kot pravi, novo vizijo, novo spremembo. 
Kot je Golob pojasnil v oddaji 24UR ZVEČER, je bila tribuna poziv vsem dobro mislečim ljudem, da se aktivirajo, da aktivno vstopijo v politiko in se udeležijo volitev. ""Samo skupaj bomo lahko izpeljali spremembo politične kulture. Ker politična kultura, ki danes vlada Sloveniji, ki spodbuja izključno jezo, strah in sovraštvo, državi ne prinaša popolnoma nobene vrednosti in jo moramo izgnati. Ta politična kultura, po naših zgodovinskih izkušnjah na Primorskem, ni nobena desničarska politika, ampak jo imenujemo z drugim izrazom, to je fašizem. Mislim, da v Sloveniji prostora za to ni in ga ne sme biti,"" je dejal.
V Sloveniji po njegovih besedah obstajajo strokovnjaki, ki natančno obvladajo svoja področja. In šele, ko jih združiš v eno kritično maso somišljenikov, lahko kolektivno Slovenijo premaknemo v boljšo prihodnost. ""V času osamosvojitve nam ni bil pomemben materialni status, pripravljeni smo bili jesti travo, ker smo verjeli v boljšo prihodnost. Danes imamo sicer polne varčevalne račune, a nimamo nobenega upanja za boljšo prihodnost. In to je ta slepa ulica, iz katere moramo ven, četudi bo treba z novimi ukrepi, novimi ljudmi ... Dovolj je!""
Še preden je predsednik Računskega sodišča Tomaž Vesel sploh nastopil na omenjeni javni tribuni, je premier Janez Janša zapisal, da mu kolegi iz EU pravijo, da bi moral, če bi kaj takšnega storil v Avstriji ali Nemčiji, predsednik Računskega sodišča odstopiti še isti dan. 
""Glede na to, da je bila ta tribuna organizirana od civilne družbe, društva v ustanavljanju, in da je bila tema naravnost intrigantna, v smislu, v kakšni državi želimo živeti, kaj je narobe s to državo, je logično, da generalni državni revizor, ki vodi inštitucijo, ki je naredila več kot 2000 revizij, ki so za državo pomembne, lahko govori,"" je odgovoril Vesel. Dodal je, da Računskega sodišča ne bo nihče utišal. ""Res je, da ne želimo politične intervencije, da pa povemo, kaj je v državi dobro ali ni, to pravico pa imamo. Če drži to, kar pravite, namreč družabnih omrežij ne spremljam, se mi to zdi neprimeren poseg v svobodo govora, ki je nekoliko nedostojen."" 
Vesel je poudaril, da so napadi t. i. tovarne zlobe konsistentni že več kot leto dni. ""Nisem jaz problem, jaz se bom tako ali tako slej kot prej umaknil iz vodenja Računskega sodišča. Problem je, da napadamo, razkrajamo inštitucije, da bo težko naslednikom, da razgrajujmo koncept pravne države … Mi smo imunski sistem te države, ali ga je vredno uničiti samo za nabiranje kakšne politične točke, ki je na koncu irelevantna? Ne vem.""
'Vladajoča politika spodbuja temo v vseh nas'
Golob vseskozi poudarja vrednoti, kot sta resnica in poštenost. ""Jaz poudarjam vrednoto, da kdor trdo in pošteno dela, ta naj ima. Ampak danes v Sloveniji trdo in pošteno delo ni več vrednota, vsaj ne za vladajočo politiko. Ta spodbuja samo še negativna čustva. Temo v vseh nas. Namesto da bi se veselili uspešnih zgodb, zaupanja in svobode, se ukvarja samo s tem, kako bo izbrisala vse, za kar smo se skupaj borili 30 let in vzpostavila ozračje strahu, z enim samim namenom – ko so ljudje prestrašeni in si ne upajo govoriti, takrat lahko vladaš po mili volji."" 
Na vprašanje, kakšna sprememba bosta Golob in Vesel, je Golob odvrnil, da noben posameznik sam ne more spremeniti sistema. ""Bodi sprememba pomeni, da nagovarjamo vsakega in slehernega državljana, da se politično aktivira, ker samo tiha večina, ki se danes politiki izogiba, ima v resnici največjo moč, ta je najbolj politično zatirana. Naš namen je, da jih osvestimo, da to moč, ki jo imajo, vzamejo v svoje roke in se odločijo, ali želijo živeti v državi, ki ni svobodna, ali v državi, ki je normalna.""
Se bo tudi sam politično aktiviral? Zdaj nagovarjamo civilno družbo in gibanja, da se ustvari kritična masa, je pojasnil Golob. ""Danes nas je bilo šest, ki smo tako razmišljali, čez teden, dva, tri nas bo bistveno več, na koncu verjamem, da nas bo ogromno, ker samo v množici posameznikov je prava moč, ki lahko prinaša spremembo. V nekem trenutku se bomo morali prilagoditi političnemu sistemu in naše gibanje preleviti tudi znotraj strankarskega sistema, vendar za to je še dovolj časa.""
Kaj pa Vesel, se bo z Računskega sodišča umaknil v politiko? ""Ne. Meni poteče mandat, za mano je kar dolgo obdobje vodenja Računskega sodišča, nikoli nisem pričakoval tako turbulentnih časov, kot so se nam zgodili v zadnjem obdobju, ampak vseeno mislim, da delamo dobro, se borimo proti pritiskom, ki jih imamo, zelo nerazumnim, zato sem se tudi odločil za nastop na tej okrogli mizi in še na kateri drugi, če bo treba. Škoda je, da se nas ne posluša, naredimo veliko, veliko svetujemo, vendar enostavno ni sogovornika, ki bi se bil pripravljen soočiti z realnostjo. Javnofinančna slika Slovenije v tem trenutku in že nekaj časa ni dobra. Imamo krizo odločanja, ključne odločitve se ne sprejmejo, zaradi impotentnosti celotnega spektra politike, ki se ne pogovarja med sabo, rešitev ni."" Cena tega so visok javni dolg, zelo neprimerno komuniciranje in vsebinske diskusije, ki so izginile iz javnega prostora. Sam je prepričan, da bi se v politiki morali angažirati mladi, njim bi morali predati državo.
Na vprašanje, ali bi bil pripravljen biti novi premier Slovenije, je Golob povedal, da se bodo šele, ko bodo videli, kdo vse se je aktiviral, ukvarjali s tem, kdo bo zadevo vodil. Prezgodaj je govoriti, da bodo šli po poti en obraz, eno ime ... ""Nihče ne more biti sam najboljši na svetu, moraš imeti najboljši kolektiv in tudi tukaj želimo skozi civilno družbo zgraditi najboljšo ekipo."" 
Glede podpore drugih političnih strank je dejal, da misli, da bo KUL na koncu njihov zaveznik. ""Res pa je, da se moramo mi najprej kot civilna družba organizirati, ustrezno pozicionirati – ne levo ali desno, pač pa kot tisti, ki povezujejo vse. In potem se lahko pogovarjamo o političnih zaveznikih in strankarskem sistemu. Časa je dovolj.""
"
https://www.24ur.com/novice/slovenija/v-kaksni-drzavi-zelimo-ziveti.html,Javna tribuna: v kakšni državi želimo živeti?,"Slika stanja, v kakršnem je Slovenija, je žalostna – opustošenje državnih inštitucij, plenjenje vsega, kar se da, ni morale, ni zakonov, ni Ustave … Slovenija je bila do nedavnega zgled drugim državam, danes ni več zgled nikomur. A še je čas in upanje, da vrnemo stvari v normalo, so bili prepričani sogovorniki Golobove javne tribune. Priložnost za to bo na volitvah 24. aprila prihodnje leto – k udeležbi so pozvali vsi. Iz tihe večine moramo postati glasna in prepoznavna večina.","
Politična aktivacija nekdanjega direktorja uprave Gen-I Roberta Goloba dobiva prve obrise. V okviru novega gibanja Bodi sprememba je danes v ljubljanskem Kinu Šiška organiziral javno tribuno o prihodnosti države in predvsem o tem, kako normalizirati življenje v naši državi. 
Udeležili so se je tudi Dragan Petrovec z Inštituta za kriminologijo pri Pravni fakulteti v Ljubljani, predsednik Računskega sodišča Tomaž Vesel, nekdanja vodja službe za kardiologijo na Pediatrični kliniki Mirta Koželj, Barbara Čenčur Curk z Naravoslovnotehniške fakultete v Ljubljani in soustanovitelj Centra za zaščito žvižgačev Ivan Gale. 
'To ni zrela desničarska politika, ampak fašizem'
Razpravo je vodil Primož Cirman. Uvodno vprašanje vsem sogovornikom je bilo: Kje smo? V kakšnem stanju je Slovenija? Kakšen je njen srčni utrip? Koželjeva je v slogu svojega poklica dejala, da imamo ""aritmijo"". ""Predstavljajmo si, da bi Sloveniji izmerili EKG, mislim, da bi našli nekaj srčnih motenj in vmesne epizode počasnega, neefektivnega srčnega ritma,"" je ponazorila. Poudarila je, da je čas, da se v Sloveniji ""začnemo odkrito pogovarjati o vseh dilemah in izzivih današnjega časa"".
Petrovec je spomnil na besede danskega politika, ki jih ima trdno zasidrane v spominu. Na vprašanje, kakšne države bi si želel, je odvrnil, da države, kjer bi bilo malo zelo bogatih in še manj zelo revnih ljudi. ""Slika stanja, kakršnega imamo, je žalostna – opustošenje državnih inštitucij, plenjenje vsega, kar se da, ni morale, ni zakonov, ni ustave, nekateri domnevno spreobrnjeni člani parlamenta pa se prodajajo na vse konce in to je skušnjava, ki bi se je morala vsaka nova nastajajoča stranka obraniti"".
Golob je dejal, da je Slovenija čudovita država s čudovitimi ljudmi. ""Do nedavnega smo bili zgled drugim državam, žal nam je uspelo ta ugled uničiti. Danes to, kar se dogaja, ni več zgled nikomur. A še je čas in upanje, da vrnemo stvari v normalo,"" je prepričan. ""Boj bo težek, a bomo uspeli,"" je prepričan. To, čemur smo priča od desne vlade, po njegovih besedah ni zrela desničarska politika zahodnoevropske države, ampak fašizem. ""Čas je, da temu rečemo dovolj in jih naženemo stran,"" je poudaril in po dvorani se je razlegel bučen aplavz. 
Vesel je prepričan, da se v Sloveniji soočamo s krizo odločanja in da je tudi politika nezmožna resnega odločanja. ""Politika je postala impotentna v smislu sprejemanja odločitev, ob enem pa smo priča politizaciji družbenih sistemov ali podsistemov, ki se s politizacijo sploh ne bi smeli srečati,"" je poudaril. Opomnil je, da so napadi, ki se dogajajo, brutalni, neusmiljeni, nenehni in trajajo že več kot leto dni. Po njegovem mnenju se je treba strukturirano pogovarjati, kaj storiti za prihodnost in prihodnje generacije. ""Drugi razlog, da sem tu, je, da institucija, ki jo vodim, ne more biti tiho, ko nam ne gre dobro,"" je dodal.  
Gale je dejal, da mora posameznik, ki se odloči spregovoriti, sprejeti pomembno odločitev, saj živimo v državi, kjer se žvižgači bojijo, namesto da bi se bali tisti, o katerih spregovorijo. ""Slovenija se iz dežele pridnih spreminja v deželo porednih, korupcija je povsod, vladajoči mislijo, da je Ustava nek priročnik, ne zavezujoč akt, in tega jaz kot pravnik in državljan ne morem požreti. Moti me tudi brezsramno napadanje vseh, ki se s trenutno oblastjo ne strinjajo."" Gale, ki v Sloveniji opaža tudi erozijo pravnega sistema, upa, da takšno stanje ne bo več trajalo dolgo. Nujen je nov začetek, je pozval. ""Sicer lahko vsi zapustimo državo in naj zadnji ugasne luč.""
Čenčur Curkova pa je povedala, da kot geologinja opaža, da erozija traja že dlje časa, je vedno hitrejša in bo kmalu odnesla hrib. Potrebni so sanacija, načrti in konkretna dejanja. ""Želimo si države, v kateri se upošteva stroko na vseh področjih družbe.""
'Najprej te osiromašijo, nato ti dajo miloščino'
Golob je glede podražitev energentov dejal, da je ves svet v inflacijski spirali, ki je posledica zdravstvene krize in povečanega povpraševanja. ""Kljub temu, da je to svetovni fenomen, pa politika s tem ni rešena neukrepanja."" Slovenska politika namreč zanika, da smo že zašli v energetsko krizo in napoveduje, da bodo ukrepali, ko in če bo treba. ""Vsi vemo, da je energetska kriza, ki se bo prelila na končne cene za uporabnika.""
Poudaril je, da so se prelivanja komaj začela, ljudje pa bodo to najbolj čutili januarja in februarja. ""Politika pravi, da krize ni. Načrtno ne želijo preventivno ukrepati. Še enkrat poudarjam – najhuje iz podražitev šele pride, stiske ljudi pa so prisotne že sedaj.""  Glede vavčerjev, ki naj bi pomagali ljudem, pa: ""Najprej te osiromašijo, nato pa ti dajo miloščino, da boš od njih odvisen in ne boš zahteval politične ali kakšne druge svobode. Gre za totalno načrtno politiko vlade. To ni naključje, takšna naključja ne obstajajo!"" je bil jasen.
Zdravstvo in dodatki
Koželjeva je menila, da so dolge čakalne dobe problem z globokimi koreninami, ki so obstajale že dolgo pred covidom-19. Ta je sliko le še poslabšal. Problem je tudi kadrovska stiska. Plače zdravnikov, ki so zaokrožile v javnosti, se ji ne zdijo sporne, češ da je prav, da je dobro delo nagrajeno. Tako Vesel kot Koželjeva sta glede krize v zdravstvu dejala, da denarja ni premalo, treba ga je le učinkovito razporediti. Prepričana sta tudi, da imamo dovolj rezerv. 
Glede dodatkov med koronsko krizo je Vesel dejal, da osebno ocenjuje, da smo bili preveč velikodušni. ""Namesto da bi sredstva vlagali v izhod iz krize, smo si poskušali nabirati politične točke. Približujemo se 40 milijardam evrov zadolžitve in težko poslušam razprave o tem, da dolg Slovenije ni problematičen. Dolg je problematičen."" Po njegovem mnenju je nujen poseg v strukturo in stroške državne uprave. 
(Pre)draga stanovanja 
Čenčur Curkova je glede stanovanjske problematike dejala, da so cene stanovanj v Ljubljani ekstremno visoke in si jih mladi ne morejo privoščiti, gradijo pa se samo nadstandardna stanovanja. Gale je ob tem opomnil, da so nadstandardne predvsem cene, ne pa stanovanja. ""Večina mladih si tega absolutno ne more privoščiti, da ne govorimo o tem, kako je najemniški trg slabo razvit."" Veliko mladih je zato prisiljenih vztrajati v 'hotelu Mama' ali razširiti neko nepremičnino, čeprav se vsi želijo čim prej osamosvojiti. Čudi ga, da programi vseh političnih strank opozarjajo na ta problem, a se ne zgodi nič. Avstrija in skandinavske države imajo to dobro urejeno, že pogled tja bi bil dovolj, je menil. 
Vesel pa je menil, da Slovenija ne more postati država, kjer bi vsi živeli v Ljubljani. ""Res, da je Ljubljana najlepše mesto na svetu, ampak imamo tudi najlepše podeželje na svetu in poskrbeti moramo za to, da bo življenje tam skoraj enako ugodno kot v metropoli.""  Vsi večji slovenski kraji bi morali po njegovem mnenju imeti enake infrastrukturne pogoje z dostopom do interneta, komunalnimi pogoji in transportnimi potmi do središč. 
'Epidemija je ljudem snela maske'
Petrovec je prepričan, da je epidemija do golega razkrila prvo namero vlade, to je bogatenje. ""Če to ne bi bilo res, potem vlada ne bi preprečila akademikom, članom SAZU-ja, ki so imeli dobre zveze s Kitajsko in so se prvi ponudili za zaščitno opremo, da bi dobili posel."" Kot je znano, so ga dobili posredniki, akademiki pa ne. 
Druga stvar pa je bila po mnenju Petrovca sijajna priložnost obvladovanja ljudi – po zakoniti in po nezakoniti poti. ""Da vladanje z odloki pomeni zlorabo oblasti, smo se učili pred 40 leti na Pravni fakulteti."" Epidemija je po njegovem mnenju vse še bolj potencirala, odpadla je še zadnja maska.  
'Posledice referenduma o vodah bodo 24. 4.'
Golob je dejal, da posledic referenduma o vodah še ni bilo, a bodo zagotovo prišle. ""24. 4. bodo politične posledice referenduma. In prav je tako. Vlada se je obrnila proti ljudem, to bomo rešili. A tudi narava se je obrnila proti ljudem in tukaj si ne smemo zatiskati oči, ukrepati moramo takoj,"" je pozval. Sončna energija je vir, ki ga v Sloveniji še ne znamo ustrezno izkoristiti za zmanjšanje vplivov podnebne krize. S tem rešimo problem energetske revščine. To je po njegovem mnenju pravi način za pristopanje k okoljskim izzivom – obrniti jih v svoj prid. 
Kako naprej? Je dovolj, da se spremeni politična kultura Slovenije?
""Odnos do kulture je tisto, kar določa posameznika. V poslovnem svetu velja maksima, ki pravi: podjetja z močno kulturo so zmagovalci na trgu. Enako velja za vse družbene sisteme. Kjer je močna, jasna kultura, s katero se posamezniki znajo identificirati, ti podsistemi so uspešni. To velja tudi za politiko,"" je naštel Golob. ""Politika sovraštva, izključevanja in strahu ne more dajati nobene dodane vrednosti narodu, ki mu vlada. Če pa uspemo v politiko vnesti kulturo sodelovanja, svobode in zaupanja, potem lahko premikamo gore. 30 let nazaj nam je to uspelo, se pravi znamo. Bomo ponovili. 24. aprila,"" je napovedal.
Lahko 24. aprila na volitvah zmaga politika strahu? “Društvo, ki organizira to tribuno, se imenuje Bodi sprememba. To ne pomeni samo jaz, ampak vsi mi. V kolektivu in skupnosti je edina moč. Ko nas bo dovolj in se bomo aktivirali z enim samim ciljem, da premaknemo kulturo iz strahu, sovraštva in jeze v kulturo sodelovanja, svobode in zaupanja, se bo zgodilo samo od sebe. Čakati na odrešenika nam ne bo pomagalo, ker ga ni. Mi vsi skupaj smo lahko odrešenik države!” 
Je Slovenija sploh še normalna država? Golob je odgovoril, da upa, da je to retorično vprašanje. ""Evropski parlament se ukvarja z našo državo kot s primerom slabe članice EU! Če to ni nacionalna sramota, kaj pa je?"" Čas, ki ga živimo, je za Slovenijo pomemben in usoden, ker se karte delijo na novo, je menil Vesel. Če bo takšna politika, kot jo imamo zdaj, ostala še štiri leta, bo po besedah Petrovca ""v ruševinah"". ""Velikokrat so že zapisali, da se ta ne širi zaradi nosilcev zla, ampak zaradi tihe večine.""
Neodvisne institucije 
Vesel se boji, da bi oblast, tudi nova, dobila “nezdrave apetite” po neodvisnih inštitucijah. ""Neodvisne inštitucije smo bile v poziciji, da smo se z njihovimi vodji usedli, se pogovorili in poslali javno sporočilo, naj se vendarle čuva in spoštuje našo neodvisnost. Odziv je bil enako žolčen kot delovanje pred tem, je pa požel izjemno veliko zanimanje mednarodne javnosti.""
V državi brez neodvisnih institucij nič ne funkcionira, je opomnil Petrovec. Vsi moramo imeti nad seboj nekega varuha, kar se je pokazalo pri poskusu mirovanja evropskih tožilcev. ""Sam dajem polno podporo in svoj optimizem v en skup nevladnih organizacij, ki bi morale biti dovolj močne, imeti dovolj naše podpore in igrati vlogo psa čuvaja.""
Zaključne misli: poziv na volitve
Gale je v zaključni misli poudaril, da bodo državnozborske volitve prihodnje leto prelomni trenutek. ""Važno je, da se ljudje volitev udeležijo. Upam, da Slovenija do takrat ne bo neko pogorišče, da se bo še dalo obrniti miselnost, vzpostaviti zaupanje pri ljudeh v neodvisne institucije, medije, sodno oblast. Pozivam vse, da se volitev udeležijo in trdno verjamem, da nas čakajo boljši časi."" Z vidika soustanovitelja centra za zaščito žvižgačev je ljudi pozval še, naj ne bodo tiho. ""Kdor spregovori, ogrozi neko ozko interesno skupino, kdor molči, pa vse ostale.""
Moja želja je, da bi iz tihe večine postali 90-odstotna glasna in prepoznavna večina, je dodal Petrovec. 
""Začeli smo se pogovarjati odkrito in naglas o izzivih in problemih. Veseli me, da nismo navajali samo težav, ampak tudi možne rešitve. Prižgali smo luč na koncu predora in upam, da jo bomo v vsem sijaju zagledali 24. 4. naslednje leto,"" je napovedala Koželjeva.  
Vesel bi rad videl, da Slovenijo kot svoj projekt vzamejo mladi. ""Da jo vzamejo kot svojo in jo iztrgajo nam, starejšim. Mladi naj gredo volit, pa naj volijo, kar hočejo.""
Golob je izpostavil, da smo si ljudje različni, a nas ravno to lahko naredi močnejše, ko se povežemo okoli skupnega cilja. ""Več kot nas je, večja je moč kolektiva. Želim si, da se naslednjih pet mescev pogovarjamo o tem, kje mislimo enako, najdemo skupne točke in gremo s polno paro naprej."" 
Po besedah Čenčur Curkove pa je cilj jasen – boljša Slovenija. ""Upam, da mladih ni zbudil samo referendum o vodah in da so še vedno aktivni. Pomembno je, da vidijo, da je to njihova prihodnost.""
"
https://www.24ur.com/novice/tujina/biden-v-avstralijo-posilja-caroline-kennedy.html,Biden v Avstralijo pošilja Caroline Kennedy,"Ameriški predsednik Joe Biden je za ameriško veleposlanico v Avstraliji predlagal Caroline Kennedy, hčerko Johna F. Kennedyja. 63-letna Kennedyjeva, članica ene najbolj znanih ameriških političnih družin, je sicer vse, odkar je podprla Bidnovo predsedniško kandidaturo, spadala v ožji krog kandidatov za visoke diplomatske položaje.","
Kennedyjeva je medtem Avstralijo označila za državo, ki je ključna za prihodnjo ameriško varnost in blaginjo. Dodala je, da se veseli sodelovanja z avstralsko vlado pri krepitvi  zavezništva med državama, izboljšanju svetovnega zdravja in povečanju dostopa do cepiv ter pri reševanju podnebne krize. Dodala je še, da je navdušena, da bo spoznala Avstralce, njihovo fascinantno državo in z njimi delila tisto, kar ji je v Ameriki najbolj všeč.
Kennedyjeva je pred tem v času administracije Baracka Obame delovala kot ameriška veleposlanica na Japonskem, kar je Bela hiša še posebej izpostavila ob tokratni nominaciji. ""Sodelovala je pri prerazporeditvi ameriških sil na Okinawi, spodbujala opolnomočenje žensk na Japonskem in povečala izmenjavo študentov med ZDA in Japonsko,"" so zapisali in dodali, da je leta 2017 ustanovila mednarodni projekt izmenjave poezije, da bi z močjo govorjene besede virtualno povezala študente na Japonskem, v Koreji, na Filipinih in v Bronxu. Kennedyjeva je sicer pred kratkim prejela visoko japonsko odlikovanje. 
Sicer pa je bila pomembna podpornica v Bidnovi predsedniški kampanji. V prispevku za  Boston Globe, ki je naznanil njeno podporo, je Kennedyjeva Bidna pohvalila za njegovo delo v dolgi karieri javnega uslužbenca in se spomnila njegovega obiska Tokia v času, ko je bila tam veleposlanica.
""Izžareval je ameriški optimizem. Pojasnil je, da bo Amerika našim zaveznikom vedno stala ob strani in da smo zavezani ohranjanju miru in uspeha v regiji,"" je zapisala v kolumni, povzema britanski Guardian.
Imenovanje Kennedyjeve prihaja v času, ko Avstralija in ZDA poglabljata svoje vojaške vezi, druži pa ju poglabljanje zaskrbljenosti zaradi ravnanja Kitajske.
Septembra so Avstralija, Združeno kraljestvo in ZDA tudi ustanovile varnostno partnerstvo, imenovano Aukus. Avstralska politika je že pohvalila imenovanje Kennedyjeve. 
Hkrati je Biden tudi sporočil, da je nekdanja vrhunska umetnostna drsalka Michelle Kwan nominirana za veleposlanico v Belizeju. Kwanova spada med najuspešnejše ameriške športnike vseh časov, zadnja leta pa deluje v diplomaciji, kjer se še zlasti osredotoča na mlade.  
"
https://www.24ur.com/sport/nogomet/perezova-zmaga-po-desetih-uspesnih-letih-z-anfielda-na-santiago-bernabeu.html,Perezova 'zmaga': Po desetih uspešnih letih z Anfielda na Santiago Bernabeu?,"Kot vse kaže, bo zelo uspešni in aktualni športni direktor Liverpoola Michael Edwards po koncu letošnje sezone zamenjal delodajalca. Številni mediji namreč poročajo, da se je za usluge omenjenega nogometnega funkcionarja zelo ogrel nihče drug kot predsednik madridskega Reala Florentino Perez, ki ne skriva ambicij, da bi športni ustroj 13-kratnega evropskega klubskega prvaka v prihodnje temeljil na prihodih mladih in nadarjenih nogometašev. ","Pred nekaj več kot mesecem dni je Michael Edwards, ki je po mnenju karizmatičnega nemškega stratega rdečih Jürgena Kloppa eden od najzaslužnejših za igralski in posledično rezultatski preporod Liverpoola v zadnjih letih, v pogovoru za otoške medije izjavil, da je morda napočil čas za spremembo delovnega okolja.
""Verjetno se boste strinjali z menoj, da je deset let kar dolga doba za preživeti na katerem koli delovnem mestu. Ko pa to preslikamo na nogomet, je omenjeno obdobje glede na številne pritiske, ki jih takšno delo prinaša, pravzaprav nekaj edinstvenega in obenem prava redkost,"" je med drugim dejal za zdaj še športni direktor evropskega klubskega prvaka izpred dveh let, s čimer je med vrsticami dal jasno vedeti, da ga po letošnji sezoni mika odhod s kultnega Anfield Roada. Na to vse bolj namigujejo številni evropski mediji, med njimi tudi ugledni The Independent, ki je šel še korak dlje in razkril, da naj bi bil Edwards glavna 'tarča' predsednika madridskega Reala Florentina Pereza.
Še pred zanimanjem Reala so se za Edwardsove usluge potegovali pri finančno prerojenem Newcastlu, a naj bi po poročanju The Independenta Edwards ponudbo vljudno zavrnil. ""Ni izgubljal veliko časa s poslušanjem argumentov, zakaj si ravno njega (Michaela Edwardsa, op. p.) želijo za športnega direktorja Newcastla. Michael si želi drugačnega izziva, ki ga morda že je, ali pa še bo našel v španski prestolnici. Perez želi spremeniti miselnost kluba, vsaj kar se športnega ustroja tiče. Politika prihodov mladih in nadarjenih nogometašev je usmeritev, ki bi lahko na Santiagu Bernabeuu zaživela že od prihodnjega poletja – z Edwardsom v vlogi športnega direktorja Reala,"" so med drugim zapisali pri omenjenem britanskem mediju.
"
https://www.24ur.com/novice/tujina/eu-letos-le-sprejela-siritvene-sklepe-a-brez-napredka-za-skopje-in-tirano.html,"EU letos le sprejela širitvene sklepe, a brez napredka za Skopje in Tirano","Ministri EU za evropske zadeve so v Bruslju sprejeli širitvene sklepe, česar v minulem letu uniji ni uspelo. A ti glede najbolj perečega širitvenega vprašanja, začetka pristopnih pogajanj s Severno Makedonijo in Albanijo, ne prinašajo nikakršnega napredka. Pomenijo celo korak nazaj glede na predhodno izražene ambicije. ","Slovenski državni sekretar za evropske zadeve Gašper Dovžan, ki je vodil današnje zasedanje, je z velikim zadovoljstvom sporočil, da so soglasno sprejeli sklepe o širitvi, ki jih je usklajevalo slovensko predsedstvo. 
Širitvene sklepe članice tradicionalno sprejmejo na koncu leta na podlagi letnega širitvenega svežnja Evropske komisije. Današnji kompromis nikakor ni bil zagotovljen. Lani denimo članicam ni uspelo sprejeti širitvenih sklepov. ""To je mojstrovina evropske zmožnosti sklepanja kompromisov v duhu lojalnega sodelovanja,"" je dosežek opisala podpredsednica Evropske komisije Vera Jourova, pristojna za vrednote in preglednost in se zahvalila slovenskemu predsedstvu.
Sprejetje sklepov je politično pomembno, ker bi se lahko sicer, če bi se ponovil lanski neuspeh, pod vprašaj postavljala evropska enotnost in odnos do procesa širitve. Soglasno sprejetje je uspelo po velikih prizadevanjih slovenskega predsedstva. A dejstvo je, da sklepi glede trenutno najbolj perečega širitvenega vprašanja – začetka pristopnih pogajanj s Severno Makedonijo in Albanijo – ne prinašajo nikakršnega napredka. Pomenijo celo korak nazaj glede na predhodno izražene ambicije tako Evropske komisije kot slovenskega predsedstva.
Časovni okvir 'do konca leta' zamenjal ohlapnejši izraz 'čim prej'
Evropska komisija je namreč tako lani kot letos oktobra pozvala k začetku pristopnih pogajanj z obema državama 'še letos'. Tudi Slovenija si je izrecno prizadevala za preboj do konca leta, torej do konca slovenskega predsedovanja Svetu EU. V sklepih, ki so jih ministri potrdili danes, je konkreten časovni okvir 'do konca leta' zamenjal ohlapnejši izraz 'čim prej'. ""Svet se veseli čimprejšnjega sklica prve medvladne konference z republiko Severno Makedonijo in Albanijo po odobritvi pogajalskega okvira,"" piše v sklepih.
Evropska komisija je že večkrat ocenila, da državi izpolnjujeta pogoje za začetek pristopnih pogajanj. Zeleno luč so marca lani prižgale tudi članice. A nato se je zapletlo, ker proces blokira Bolgarija zaradi dvostranskih vprašanj v odnosu s Severno Makedonijo. Še dodatno je položaj otežila politična kriza v državi.
Dovžan je na vprašanje, ali je slovensko predsedstvo frustrirano zaradi razvodenele ambicije v povezavi s pogajanji z omenjenima državama, odgovoril, da štejejo sprejeti sklepi, ki da so velik uspeh, da nekateri koraki letos niso izvedljivi, zato omenjenega časovnega okvira ni v sklepih in da je po potrditvi nove bolgarske vlade zelo optimističen, da bo mogoče čim prej naprej po zastavljeni poti.
Članice so sicer v sklepih potrdile zavezanost širitvi, ki da ostaja ključna politika EU in neomajno podporo evropski perspektivi Zahodnega Balkana. To sta sicer tudi ključni in pomembni sporočili vrha EU in Zahodnega Balkana, ki je oktobra potekal na Brdu in je bil osrednji dogodek slovenskega predsedovanja.
Evropska komisija je julija lani pripravila osnutka okvirov za pristopna pogajanja s Severno Makedonijo in Albanijo, ki opredeljujeta usmeritve in načela procesa. Zdaj so na potezi članice EU, ki morajo okvira potrditi. Tega zaradi bolgarskega veta doslej ni bilo mogoče storiti. Po potrditvi pogajalskih okvirov lahko predsedstvo skliče prvo pogajalsko konferenco, ki pomeni simbolni začetek pogajanj.
"
https://www.24ur.com/novice/tujina/moskva-sankcije-eu-proti-skupini-wagner-oznacila-za-histerijo.html,Moskva sankcije EU proti skupini Wagner označila za histerijo,"Potem ko je Evropska unija proti skupini ruskih plačancev Wagner uvedla sankcije, so v Moskvi potezo označili za histerijo Zahoda. Na ruskem zunanjem ministrstvu so dejali, da bi lahko na ta neprijateljski ukrep tudi odgovorili. Predsednik Vladimir Putin je medtem zahteval tudi takojšnje pogovore z ZDA in zvezo NATO o zagotovilih za varnost Rusije. Vse več evropskih poslancev namreč v luči ruske grožnje ob meji z Ukrajino poziva k odločnim ukrepom proti Rusiji, tudi z dodatnimi sankcijami. ""Pričakujemo najboljše, pripravljamo se na najslabše,"" je dejal Borell.","""Histerija Zahoda glede te teme kaže predvsem na zavist nekaterih evropskih mest in držav do Afrike in Bližnjega vzhoda, čigar suverenost in neodvisnost so bili v preteklosti prisiljeni priznati,"" so zapisali na ruskem zunanjem ministrstvu. Kot so dejali, je Evropska unija s tem pod vprašaj postavila suvereno pravico teh članic Združenih narodov do neodvisne notranje in zunanje politike. ""Rusija si pridržuje pravico do odziva na ta neprijateljska dejanja EU,"" so dodali.
Zunanji ministri EU so namreč v ponedeljek potrdili sankcije proti skupini ruskih plačancev Wagner zaradi hudih zlorab človekovih pravic v Ukrajini, Siriji, Libiji, Centralnoafriški republiki, Sudanu in Mozambiku. Sveženj sankcij se nanaša na še tri pravne osebe in osem posameznikov, tudi domnevnega poveljnika, nekdanjega častnika ruske vojaške obveščevalne družbe Gru Dimitrija Utkina.
Skupina Wagner je novačila, usposabljala in pošiljala zasebne vojaške operativce na konfliktna območja po svetu, da bi podžigali nasilje, plenili naravne vire in ustrahovali civiliste v nasprotju z mednarodnim pravom, se glasi utemeljitev sankcij.
Rusko zunanje ministrstvo je zanikalo tudi navedbe Zahoda, da skupina Wagner v imenu Kremlja deluje na konfliktnih območjih. Po navedbah ruskega zunanjega ministrstva zasebna vojaška podjetja niso pod nadzorom uradnih ruskih oblasti.
 Skupino Wagner so namreč na srečanju zunanjih ministrov opisali kot rusko paravojaško organizacijo oziroma zasebno varnostno podjetje, ki naj bi ga dejansko vodil poslovnež Jevgenij Prigožin, tesen sodelavec ruskega predsednika Vladimirja Putina.
Borrell o Rusiji: Pričakujemo najboljše, pripravljamo se na najslabše
Medtem je Putin v pogovoru s finskim predsednikom dejal, da želi pogajanja z ZDA in zvezo NATO začeti takoj, da bi vzpostavili mednarodna pravna zagotovila za varnost države, so navedli v Kremlju. Obenem je ukrajinsko vodstvo obtožil, da v boju proti proruskim separatistom na vzhodu Ukrajine vse bolj uporablja težko orožje, s čimer da krši mirovne sporazume iz Minska.
Rusija zahteva, da se NATO preneha širiti proti Vzhodu in nameščati orožje v sosednje države, vključno z Ukrajino, so še sporočili. Te zahteve je Putin ponovil tudi v pogovoru s francoskim predsednikom Emmanuelom Macronom.
Zahodne države so medtem izrazile zaskrbljenost zaradi kopičenja ruskih vojakov ob meji z Ukrajino. Tam naj bi jih bilo že okoli 100.000, invazija pa naj bi se po nekaterih ocenah obetala že konec januarja. Unija si prizadeva za zmanjšanje teh napetosti in stavi na diplomacijo, a se je v primeru agresije pripravljena ostro odzvati, je v Evropskem parlamentu v Strasbourgu dejal visoki zunanjepolitični predstavnik EU Josep Borrell.
Kot je ob tem pojasnil, si EU prizadeva preprečiti nadaljnjo zaostritev krize, ki bi lahko vodila v vojaški konflikt. ""Smo v preventivnem načinu,"" je ponazoril trenutni pristop. Preučujejo različne scenarije, ki bi se lahko zgodili v naslednjih dneh ali tednih, da bi imeli za vsakega od njih pripravljen odgovor. ""Pričakujemo najboljše, a pripravljamo se na najslabše,"" je dejal in ob tem poudaril: ""Če bi se razmere v Ukrajini poslabšale, ne bi smelo biti nobenega dvoma, da bi se bili pripravljeni odzvati.""
Pri tem je opozoril, da bi ponovna agresija proti Ukrajini, kot je bila tista ob zasedbi polotoka Krim leta 2014, imela resne politične posledice in visoke politične in gospodarske stroške za Rusijo. EU je namreč v preteklosti zaradi priključitve Krima in podpore separatistov na vzhodu Ukrajine proti Rusiji uvedla več svežnjev sankcij.
Več poslancev je v današnji razpravi pozvalo k odločnim ukrepom proti Rusiji, tudi z dodatnimi sankcijami, saj so te, kot so poudarili, edini jezik, ki ga Moskva razume. Rusijo vidijo kot grožnjo stabilnosti ne samo Ukrajine in sosednjih držav, ampak tudi EU. Nekaj poslancev se je tudi zavzelo za prekinitev sodelovanja v okviru plinovoda Severni tok 2, ki da samo povečuje odvisnost EU od Rusije.
Rusija sicer očitke Zahoda zavrača in vztraja, da je njena politika miroljubna in je problem v širitvi zveze NATO na Vzhod oziroma da na vstop Ukrajine v NATO ne more pristati, saj bi bila s tem ogrožena njena varnost. Putin je pretekli teden v pogovoru z ameriškim predsednikom Joejem Bidnom zahteval pravna jamstva Zahoda, da se to ne bo zgodilo.
"
https://www.24ur.com/novice/slovenija/nova-zaslisanja-pred-komisijo-ki-preiskuje-vmesavanja-v-delo-policije.html,'Generalni direktorji policije pod to vlado zgolj poslušni izvrševalci vladajoče politike',"Pred preiskovalno komisijo DZ o ugotavljanju morebitne politične odgovornosti nosilcev javnih funkcij zaradi suma nedopustnega političnega vmešavanja v delo Policije in političnega vplivanja na potek oziroma izid predkazenskih in drugih postopkov, so zaslišali še nekdanjega vodjo sektorja uniformirane policije na ljubljanski policijski upravi Dejana Čulka in nekdanjega vodjo službe generalnega direktorja policije Roberta Ferenca. Predsednik komisije Rudi Medved je po koncu ocenil, da dosedanja pričanja potrjujejo sume komisije ter dejal, da so generalni direktorji slovenske policije pod to vlado zgolj ""poslušni izvrševalci vladajoče politike"". Kot je še poudaril, pričanja dokazujejo tudi, da predstavniki stroke v policiji nimajo nobene besede.","""Direktorji Policije pod to vlado, so izvrševalci aktualne politike,"" je ocenil predsednik komisije Rudi Medved, ki meni, da se to dogaja tudi na ceno strokovnosti. Na to kažejo dosedanji izsledki komisije, pravi. ""Direktorji so v ključnih trenutkih potegnili s politiko, na račun stroke."" Kadrovanje pa je označil za ""brutalno"". 
Po njegovih besedah so Anton Travner, Andrej Jurič in Anton Olaj kot generalni direktorji policije ""v ključnih trenutkih potegnili s politiko, vselej na račun stroke"". ""Zato v slovenski policiji nemoteno deluje dobesedno brutalno kadrovanje, prestavljanje ljudi z enega konca na drugega, kot figure po šahovnici,"" je prepričan Medved.
Še varnostna preverjanja se ne izvajajo, meni. ""Pričevanja kažejo, da gre za ustaljen vzorec,"" je dejal. ""Takoj po nastopu te vlade je prišla zahteva, da se zaposli kriminalista, ki je pred izgubil delo zaradi neprimernega vedenja na delovnem mestu,"" trdi Medved. Zaposlitvi omenjenega kriminalista naj bi nasprotovala ""veriga ljudi"", tako služba generalnega direktorja policije kot tudi sektor za notranjo varnost in integriteto. Takratni v. d. generalnega direktorja Jurič pa je po Medvedovih besedah soglašal s stroko, a ga je nato nasledil nov generalni direktor policije.
Takšnih, ki so vsemu skupaj nasprotovali, je bilo še več. ""Ampak na koncu je Olaj klecnil pod pritiski in so poteptali vsa merila, ki veljajo za zaposlovanje v slovenski policiji. Kdo lahko direktorja v to prisili? Politika! In teh primerov je veliko."" Zaradi omenjenega primera pa naj bi z delovnega mesta odšel tudi takratni vodja sektorja za notranjo varnost in integriteto.
""Stroka nima nobene besede več,"" je prepričan Medved. Kot je še opozoril, mnenja stroke vlada ni upoštevala tudi pri pripravi novele zakona o organiziranosti in delu v policiji. ""Stroka je bila proti, notranji minister Aleš Hojs pa je vztrajal."" Medved meni, da bi moral to ustaviti direktor Policije – pa tega ni storil. ""Vse skupaj gre na škodo okoli 8000 zaposlenih v policiji, ki jih stanje skrbi in ki nočejo pečata, da je slovenska policija policija stranke SDS,"" meni Medved. 
Do zdaj opravljena zaslišanja prič pa po njegovem mnenju dokazujejo, da tudi ""na nižjih ravneh v policiji ljudje nimajo svojega mnenja, pač pa ga previdno prikrojijo tistemu, kar jim reče vladajoča politika"". To potrjuje tudi zaslišanje vodje operativnega štaba, ki je vodil posredovanje policije na demonstracijah 5. oktobra, je poudaril. Ta namreč po eni strani priteguje politiki, ki je bila nad ""prekomerno uporabo prisilnih sredstev navdušena"", po drugi strani pa je na izrecno vprašanje o izsledkih notranjega nadzora izrazil dvom, ali je bilo res storjeno vse v skladu s policijsko stroko, je poudaril Medved.
""V tovrstnih pričevanjih je čutiti nekaj samoizpraševanja, po drugi strani pa je občutek, da so ljudje prestrašeni in si seveda ne upajo povedati svojega mnenja,"" ocenjuje Medved. Kot je še prepričan, se posamezniki, zaposleni v samem sistemu, bojijo za svoja delovna mesta in zato krivdo prevalijo na nekoga drugega, ali pa se izgovarjajo, da je treba počakati na dodatne izsledke notranje preiskave. Sam sicer ocenjuje, da je bila komisija, ki jo je ustanovila policija sama, jasna, ko je ugotovila, da je na protestih 5. oktobra ""šlo za neobičajno nenavadno prekomerno uporabo prisilnih sredstev"".
Kot je napovedal Medved, bodo tako v vmesno poročilo, ki ga pripravlja preiskovalna komisija, zapisali ugotovitve zaslišanj, ki nakazujejo, da so se potrdile domneve o političnih pritiskih, političnem kadrovanju in poseganju v kriminalistične preiskave, kot so jih tudi zapisali v akte o ustanoviti parlamentarne komisije. Bo pa komisija eno od prič denarno kaznovala, saj ni želela odgovarjati. ""Naj bo to poduk vsem, ki prihajajo na zaslišanja na parlamentarne komisije.""
Prejšnji teden je Medved po zaslišanju šefa policije Antona Olaja in nekdanje direktorice Tatjane Bobnar ocenil, da zaslišanja prič potrjujejo, da za kadrovanjem v Policiji stoji politika. Vpliv na delovanje in razmišljanje vodstva Policije bi po njegovi oceni težko bil bolj evidenten.
Po Medvedovih besedah so takrat zaslišanja prič pred preiskovalno komisijo jasno pokazala, da ""vodstvo slovenske policije poskuša na vsak način ustvariti vtis, kako so razmere znotraj celotnega sistema policije domala idealne"". Olaj se je ob tem na zaslišanju skliceval na rezultate notranjega merjenja klime v slovenski policiji, je v izjavi za medije po seji parlamentarne komisije pojasnil Medved.
A kot je poudaril, sta predstavnika obeh policijskih sindikatov, ki skupaj združujeta skoraj 8000 zaposlenih v slovenski policiji, podala drugačno mnenje. Ko pa sta povedala, da je stanje v policiji apatično, da so razmere v sistemu najslabše od osamosvojitve Slovenije, pa jima je po Medvedovih besedah generalni direktor policije izrekel opomin oziroma opozorilo pred prekinitvijo delovnega razmerja.
Olaj je pred komisijo sicer zatrdil, da v času svojega mandata ni nikogar v policiji razrešil s položaja, kar po Medvedovi oceni drži zgolj zato, ker ljudje prostovoljno odhajajo sami. Prepričan je, da to potrjujeta tudi odhoda nekdanjega generalnega direktorja Policijske uprave Ljubljana Boštjana Glaviča in nekdanjega vodje operativnega štaba Nermina Isića.
Zaslišanje je po njegovih besedah pokazalo tudi, da Olaj ne ve, kaj trenutno v policiji počnejo nekdanji šefi posameznih enot, ""ki jih je politika strpala v famozni delovni skupini za migracije in za zaostanke"". Generalni direktor policije je članom komisije namreč dejal, da so omenjeni posamezniki navdušeni, ker v teh delovnih mestih vidijo nove izzive, nove možnosti za karierno rast in priložnost, da vzgajajo mlade policijske kadre. Resnica je, kot je pojasnil Medved, drugačna, kar je na današnjem zaslišanju potrdila tudi Bobnarjeva. Nihče, razen deloma nekdanjega šefa Nacionalnega preiskovalnega urada Darka Muženiča namreč ne predava na policijski akademiji. ""So pa v Tacnu, kjer so te posebne sobe za razmislek tistih bivših šefov policije, ki niso povšeči vladajoči politiki,"" ugotavlja Medved.
"
https://www.24ur.com/novice/slovenija/evropa-se-naprej-zaostruje-migrantsko-politiko.html,Po tragični smrti deklice: Evropa kljub številnim smrtim zaostruje migracijsko politiko,"Tragična smrt turške deklice, ki je utonila v reki Dragonji, znova odpira vprašanje evropske migrantske politike. Nevladniki opozarjajo, da ta migrante, ki zase in za svoje družine v Evropi iščejo svetlejšo prihodnost, sili v nezakonito prečkanje meja na poti h končnemu cilju. Evropska politična retorika pa se še zaostruje. Minister Hojs je ob zadnjem srečanju z notranjimi ministri držav članic Unije skupno izjavo, ki migracijskim tokovom zapira vrata Evrope, označil celo za enega izmed največjih uspehov slovenskega predsedovanja. ","
Aigul Hakimova je pred dvema desetletjema v Slovenijo pripotovala iz Kirgizistana. Zakonito – zaradi študija. Zdaj sama pomaga tistim, ki v Evropi zase iščejo svetlejšo prihodnost, tako kot jo je nekoč ona. ""Zelo me prizadene, ko vidim, da obstaja privilegiran svet, ki zamiži in zapre oči pred ljudmi, potrebnimi pomoči,"" pove članica iniciative Infokolpa.
Tragična smrt desetletnice – njeno truplo so potapljači v soboto po obsežni akciji našli na dnu reke Dragonje – odpira številna vprašanja. Tudi to, kaj žene mater s štirimi otroki na dolgo in nevarno pot od Turčije na sever Evrope. ""To so ljudje, ki nimajo česa izgubiti. Ljudje, ki upajo, da se bodo premaknili, če se bodo preselili. Da bodo svojim otrokom omogočili boljšo prihodnost. Zato je to pač edina pot, da vzamejo odločitev v svoje roke,"" pojasni Hakimova.
Schengenski vizum, ki zakonito odpira vrata Evrope, je zanje tako rekoč nedosegljiv, saj gre za zahteven postopek, dodaja Hakimova. Zato se raje s pomočjo tihotapcev ali na lastno pest množično odpravijo po nevarnih, uničujočih več tisoč kilometrov dolgih poteh. ""Letos je po vsem svetu življenje izgubilo več migrantov kot lani, ko jih je umrlo 4236. Od leta 2014 je na poti umrlo več kot 45.400 migrantov,"" izpostavi  tiskovni predstavnik Združenih narodov Stéphane Dujarric.
Več kot mesec dni je potoval kurdski migrant. Po tem, ko je bil dalj časa ujet v nemogočih razmerah na poljsko-beloruski meji, je mladenič nazadnje prispel v Nemčijo, a kmalu zatem umrl. Evropa pa še zaostruje migrantsko politiko. 
Medtem ko Belorusija s človeškimi življenji igra politične igre in meri moči z Evropsko unijo, članice ena za drugo izražajo podporo Poljski, ki migrante še naprej zadržuje na meji. Skupno evropsko stališče, ki nasprotuje nenadzorovanim migracijam, sicer minister Hojs ocenjuje kot velik uspeh našega predsedovanja. ""To je bil tudi zame prelomen trenutek. Po dolgih letih smo se notranji ministri uskladili o tem, da vrata Evrope za migracijske tokove ne bodo odprta, tako kot so bila leta 2015,"" pove notranji minister Aleš Hojs.
""Ne vem, ali je to uspeh slovenskega predsedovanja. Govorimo o ljudeh, ki potujejo dolgo, nekaj let, nekaj mesecev in so potrebni pomoči. In dobro bi bilo, da bi jim države to tudi omogočile,"" je jasna Hakimova. Danes pa smo na balkanski poti priča začaranemu krogu verižnega vračanja, še dodaja Hakimova – iz Slovenije na Hrvaško, od tod pa nazaj v Bosno in Hercegovino.
"
https://www.24ur.com/novice/slovenija/tudi-plastenke-in-plocevinke-kmalu-kot-povratna-embalaza.html,Tudi plastenke in pločevinke kmalu kot povratna embalaža? ,"V Eko krogu poudarjajo, da se kavcijski sistem kaže kot cenejši, učinkovitejši in preglednejši sistem zbiranja odpadne embalaže. Poleg tega odpira nova delovna mesta, prispeva k manj smetenja ter omogoča več ponovne uporabe embalaže pijač in kvalitetnega recikliranja. Kavcijski sistem pomeni, da potrošnik ob nakupu pijače za embalažo plača znesek oziroma kavcijo, ki jo ob vrnitvi nazaj na zbirno mesto dobi povrnjeno. V stranki LMŠ so se  zavzeli za vzpostavitev takšnega sistema, podporo tej ideji je izrazil tudi minister za okolje in prostor Andrej Vizjak.","""V LMŠ menimo, da moramo v Sloveniji nujno razvijati sodobne prakse predelave in recikliranja odpadkov, s katerimi ne bomo le privarčevali zaradi nižjih dajatev Evropski uniji, temveč bomo lahko iz odpadkov ustvarjali nove produkte in tako zvišali dodano vrednost,"" so med drugim zapisali v sporočilu za javnost.
V EU uveden prenovljen sistem virov lastnih sredstev, ki jih sestavljajo tudi nacionalni prispevki za nereciklirano odpadno plastično embalažo, namreč pomeni, da bodo ti odpadki poleg okoljskega problema predstavljali tudi finančno breme. ""En kilogram nereciklirane odpadne plastične embalaže nas bo stal 0,8 evra. Slovenija bo tako za odpadno embalažo letos plačala več kot 10 milijonov evrov. Na podlagi sprejetega proračuna Evropske unije za leto 2022 pa bo Slovenija prihodnje leto za nereciklirano odpadno plastično embalažo odštela že več kot 11 milijonov evrov,"" so zapisali.
Predlog novega zakona o varstvu okolja po njihovi oceni prinaša nekaj dobrih rešitev predvsem v delu, ki ureja t. i. proizvajalčevo razširjeno odgovornost, a si želijo še več. ""V LMŠ smo prepričani, da moramo narediti korak naprej in upoštevati zakonodajni predlog nevladne organizacije Eko krog ter vzpostaviti kavcijski sistem ravnanja z odpadno embalažo,"" so poudarili. Gre za preverjeno rešitev, s katero lahko dosežemo več kot 90 odstotkov ločeno zbranega kakovostnega materiala, uporabnega za izdelavo nove embalaže.
V LMŠ bodo vložili zahtevo za splošno razpravo o predlogu zakona o varstvu okolja, saj želijo, da k vzpostavitvi kavcijskega sistema vse parlamentarne prispevajo svoje predloge, poglede in pomisleke. S širokim političnim konsenzom bo namreč mogoče zasnovati še učinkovitejši, preglednejši in uspešnejši sistem ter tako pripomoči k ohranitvi čistega okolja in zmanjšanju onesnaženja, so poudarili.
Andrej Vizjak idejo podpira
Minister za okolje in prostor Andrej Vizjak se je seznanil s pobudo za vzpostavitev kavcijskega sistema za embalažo pijač, kot so na primer plastenke in pločevinke, ki jo je pripravilo društvo Eko krog. Idejo podpira, uresničiti jo bo skušal že v postopku sprejemanja novega zakona o varstvu okolja, so sporočili z ministrstva.
Po Vizjakovi oceni je pobuda skladna z novim zakonom o varstvu okolja, zato bodo določbe v parlamentarni proceduri z amandmaji vključene v ta zakon. Sočasno bo ministrstvo za okolje in prostor pripravilo uredbo, ki bo konkretneje uredila to področje, so napovedali. Vizjak rešitev kavcije podpira zlasti za plastenke in pločevinke.
Kavcijski sistem pomeni, da potrošnik ob nakupu pijače za embalažo plača znesek oziroma kavcijo, ki se mu ob vrnitvi embalaže na zbirno mesto povrne. Tak sistem že poznajo v številnih evropskih državah in pomeni dodaten prispevek k učinkovitejšemu zbiranju odpadne embalaže za dosego okoljskih ciljev.
Kot je pojasnil Aljoša Petek iz Pravnega centra za varstvo človekovih pravic in okolja, ki je društvu pomagal pri pripravi dopolnil k predlogu novega zakona o varstvu okolja, slovenska zakonodaja omogoča kavcijski sistem, vendar pa ta specifika zahteva sodelovanje tako proizvajalcev kot prodajalcev pijač. Tega sodelovanja v obstoječem zakonu ni, zato novi zakon, ki ga je vlada poslala v parlamentarno obravnavo, zahteva majhno spremembo. V Eko krogu so oblikovali tudi že predlog nove uredbe na tem področju.
Spomnimo
Društvo Eko krog je okoljskemu ministrstvu in političnim strankam poslalo predlog zakonodajnih sprememb, s katerimi bi v Sloveniji lahko vzpostavili kavcijski sistem za zbiranje odpadne embalaže pijač. Prepričani so, da ta prinaša veliko prednosti, a je potrebno sodelovanje vseh.
""Že 15 let opazujemo kaos z odpadki, ki dela škodo ne le naravi, ampak tudi proračunu. Iz Slovenije izginjajo dragoceni materiali v odpadkih. Kopičijo in gorijo pa tisti, s katerimi ne moremo narediti nič in za katere plačujemo državljani. S kavcijskim sistemom sekamo lovke smetarskim lobijem in okoljskemu kriminalu,"" je na novinarski konferenci povedal predsednik Eko kroga Uroš Macerl.
Kavcijski sistem za plastenke, pločevinke in steklenice poznajo v desetih evropskih državah, v 15 pa ga bodo vzpostavili v naslednjih letih. Zadnja država, ki se je odločila za ta korak, je Avstrija.
Kot je pojasnila vodja kampanje Zaprimo krog Erika Oblak, raziskave kažejo, da države s kavcijskim sistem dosegajo cilje evropske zakonodaje, povezane z embalažo. Evropska direktiva o plastičnih izdelkih za enkratno uporabo, sprejeta leta 2019, med drugim določa cilje zbiranja in recikliranja, po katerih bodo morale države do leta 2030 ločeno zbrati 90 odstotkov plastenk. Poleg tega bodo morale nove plastenke vsebovati vsaj 30 odstotkov reciklata, do leta 2030 pa bodo morale države reciklirati tudi vsaj 55 odstotkov vse plastične embalaže.
V Eko krogu si želijo, da bi bil kavcijski sistem naslednji korak po akciji Očistimo Slovenijo, saj je ob cestah odvrženih ravno največ plastenk. V društvu so opravili tudi anketo, ki je pokazala, da bi od skoraj 1900 vprašanih kavcijski sistem podprlo preko 99 odstotkov vprašanih. Zaradi vseh prednosti, ki jih ta prinaša, pa so prepričani, da bi ga morala podpreti tudi politika. ""Izgovori, da to ni mogoče, ne držijo,"" je bil jasen Macerl.
"
https://www.24ur.com/novice/tujina/o-odnosu-nata-z-ukrajino-bodo-odlocale-zaveznice-in-ukrajina-nihce-drug.html,"'O odnosu Nata z Ukrajino bodo odločale zaveznice in Ukrajina, nihče drug'","Generalni sekretar Nata Jens Stoltenberg je v petek ob robu srečanja z novim nemškim kanclerjem Olafom Scholzem zavrnil poziv Rusije Zahodu, naj Ukrajine ne sprejme v zavezništvo. Scholz je Moskvo tudi opozoril na resne politične in gospodarske posledice ob nadaljnji agresiji.","
""O odnosu Nata z Ukrajino bo odločalo 30 zaveznic v Natu in Ukrajina, nihče drug,"" je dejal Stoltenberg. ""Ne moremo sprejeti, da poskuša Rusija znova vzpostaviti sistem, v katerem imajo velike sile, kot je Rusija, vplivne sfere, pri čemer lahko nadzorujejo ali odločajo, kaj lahko storijo druge članice,"" je dodal.
Rusko zunanje ministrstvo je pred tem sporočilo, da bi moral Nato uradno opustiti izjavo iz leta 2008, ki odpira vrata dvema nekdanjima sovjetskima republikama, Gruziji in Ukrajini. ""V temeljnem interesu evropske varnosti se je treba uradno odreči odločitvi vrha Nata v Bukarešti leta 2008, da bosta 'Ukrajina in Gruzija postali članici Nata',"" je zapisalo.
Zahodne zaveznice zaskrbljene zaradi kopičenja ruskih vojakov na meji
Zahodne zaveznice medtem izražajo zaskrbljenost zaradi kopičenja ruskih vojakov ob meji z Ukrajino. Tam naj bi jih bilo že okoli 100.000, invazija pa naj bi se po nekaterih ocenah obetala že konec januarja. O tem sta se v torek kar dve uri pogovarjala tudi ameriški predsednik Joe Biden in ruski predsednik Vladimir Putin, pri čemer je Biden Putinu zagrozil s hudimi gospodarskimi ukrepi, če bi se invazija uresničila
Rusija očitke Zahoda zavrača in vztraja, da je njena politika miroljubna ter da je problem v širitvi zveze Nato na Vzhod oziroma da na vstop Ukrajine v Nato ne more pristati, saj bi bila s tem ogrožena njena varnost. Putin je od Bidna v torek terjal pravna jamstva Zahoda, da se to ne bo zgodilo.
Scholz je na srečanju s Stoltenbergom dejal, da se ""zaveznice v Natu strinjajo, da bo imela vsaka nadaljnja agresija na Ukrajino visoko ceno ter resne politične in gospodarske posledice za Rusijo"". Moskvo je še pozval, naj se vrne k diplomaciji in umiritvi razmer ter spoštovanju suverenosti in ozemeljske celovitosti Ukrajine.
Novi nemški voditelj je sicer pod pritiskom, da se zaveže ustaviti odprtja plinovoda Severni tok 2 med Rusijo in Nemčijo, če Moskva napade Ukrajino.
"
https://www.24ur.com/novice/slovenija/javnomnenjska-raziskava-med-volivci-priljubljen-robert-golob.html,Javnomnenjska raziskava: Med volivci priljubljen Robert Golob ,"Če bi se parlamentarne volitve odvile to nedeljo, bi največ podpore prejela vladajoča stranka SDS, kažejo izsledki javnomnenjske raziskave, ki jo je za Dnevnik in Večer opravila agencija Ninamedia. Na tretje mesto bi se zavihtela stranka, ki bi jo vodil Robert Golob. Če bi predsednika vlade volili neposredno, bi Golob prejel največ podpore in premagal aktualnega premierja Janeza Janšo. ","
Javnomnenjsko raziskavo je za medijski hiši Večer in Dnevnik opravila agencija Ninamedia. Če bi bile parlamentarne volitve jutri, bi največ podpore (15,2 odstotka) prejela največja vladna stranka SDS. Na drugo mesto bi se uvrstili Socialni demokrati (13,3 odstotka). 
Na tretje mesto bi se zavihtela stranka, ki sicer še ne obstaja, vodil pa bi jo Robert Golob. Prejela bi devet odstotkov glasov. Nekdanji direktor energetske družbe Gen-I je pred dnevi napovedal prihod na politični parket, v javnosti pa, kot kaže, uživa znaten del podpore. 
Kot nam je zatrdil, se zagotovo vrača v politiko, njegova odločitev o tem pa je dokončna ne glede na to, kako bo sodišče odločilo glede vodenja uprave podjetja Gen-I. 
Na četrto mesto bi se uvrstila LMŠ z osmimi odstotki podpore. Sledijo Levica, NSi, SAB in koalicija SMC (Konkretno) z zunajparlamentarnimi strankami SLS, Zeleni Slovenije in NLS. Ti bi prejeli 3,3 odstotka podpore. Naša dežela, stranka nekdanje predsednice DeSUS Aleksandre Pivec, ki privlači predvsem desne volivce, bi prejela 2,1 odstotka podpore. 
Ob vprašanju, za koga bi volili, če bi predsednika vlade volili neposredno, je največ anketiranih izbralo Roberta Goloba (20,6 odstotka). Na drugo mesto se je zavihtel aktualni premier Janez Janša (19,5 odstotka), na tretje pa predsednica SD Tanja Fajon (11 odstotkov). 
Raziskava je še pokazala, da so najbolj neodločeni volivci DeSUS in SMC. Več kot 40 odstotkov ene in druge stranke je odgovorilo, da še ne vedo, koga bodo volili. Okoli 15 odstotkov nekdanjih volivcev SMC bi po analizi podatkov prestopilo k stranki, ki bi jo ustanovil Golob. Temu so naklonjeni tudi tisti, ki so leta 2018 na volitvah obkrožili stranko LMŠ. 
"
https://www.24ur.com/novice/tujina/scholz-za-prvi-obisk-izbral-pariz-in-macrona.html,Scholz za prvi obisk izbral Pariz in Macrona,"Novi nemški kancler Olaf Scholz in francoski predsednik Emmanuel Macron sta potrdila partnerstvo in sodelovanje med državama. Scholz je v Parizu na svojem prvem obisku v tujini od prevzema položaja poudaril pomen skupne krepitve Evrope. ""Gre za to, kako lahko okrepimo Evropo, evropsko suverenost v vseh dimenzijah, ki sodijo zraven,"" je povedal. V to po njegovih besedah sodijo gospodarstvo, varnostna vprašanja in zunanja politika.","
""Pomembno je, da tu ravnamo enakopravno, da sodelujemo,"" je poudaril Scholz. Macron je po srečanju dodal, da sta se s Scholzem strinjala, da želita sodelovati.
Voditelja sta danes med drugim govorila o evropskem sodelovanjem, podnebnih spremembah, digitalizaciji in migracijah.
Francoski predsednik je glede migracij poudaril, da je treba bolje varovati zunanje meje EU, okrepiti boj proti nezakonitim migracijam in tihotapcem ljudi ter izboljšati sodelovanje z državami izvora. Migrante, ki nimajo pravice, da ostanejo, je treba vrniti v domovine, hkrati pa je treba ohraniti pravico do azila, je dodal.
Macron je ponovil poziv Francije glede sprostitve maastrichtskih meril, ki omejujejo javni dolg in primanjkljaj. Prepričan je, da je treba več investirati v inovativne, zelene in digitalne sektorje, ki krepijo suverenost Evrope.
Voditelja sta se posvetila tudi Ukrajini in Rusiji. Scholz je tako danes pozval Moskvo, naj spoštuje mednarodne meje. ""Vsi zaskrbljeno spremljamo razmere na meji z Ukrajino,"" je povedal.
Nov nemški kancler se je po obisku pri Macronu odpravil v Bruselj, kjer se bo srečal z voditelji EU in zveze Nato. 
Tam je s predsednico Evropske komisije Ursulo von der Leyen posvaril Rusijo pred nespoštovanjem mednarodnih meja. Von der Leynova je poudarila, da ima agresija svojo ceno, Scholz pa je dodal, da si želijo zagotoviti varno Evropo. Srečal se je tudi s predsednikom Evropskega sveta Charlesom Michelom.
""Agresija mora imeti svojo ceno,"" je dejala predsednica Evropske komisije. Od Rusije pričakuje, da bodo zmanjšali napetosti in kakršnokoli agresijo proti svojim sosedam. Evropska unija je namreč pripravljena ne le zaostriti trenutne sankcije, ampak sprejeti tudi nove ukrepe na drugih področjih od gospodarstva do financ, je posvarila.
Scholz pa je na svojem prvem obisku v Bruslju v vlogi nemškega kanclerja dejal, da so zaskrbljeni zaradi številnih ruskih vojakov na meji z Ukrajino. Jasno je, da se bodo Nemčija, EU in številne druge države odzvale na morebitno nespoštovanje mednarodnih meja, je dodal. Prav tako je po njegovih besedah jasno, da je treba ravno tovrstno dejanje preprečiti. ""V Evropi si želimo varnosti in sodelovanja,"" je poudaril.
"
https://www.24ur.com/novice/slovenija/posta-slovenije_2.html,"Nedopustni pritiski politike na nadzornike Pošte Slovenije, SDH prejel prijavo","Vladajoča koalicija želi zasesti še en ključni položaj v enem največjih državnih podjetij. V vrstah strank SDS in Konkretno, bivši SMC, naj bi si prizadevali, da Tomaž Kokot, ki zdaj zaseda mesto vršilca dolžnosti generalnega direktorja Pošte Slovenije, še pred božičnimi prazniki dobi poln mandat na čelu družbe. Temu nasprotuje član nadzornega sveta Pošte Slovenije Matjaž Fortič, na katerega naj bi po tem začel pritiskati sekretar stranke Konkretno. Natančneje, naj bi to zahtevala Počivalškova svetovalka Katarina Bovha. Fortič naj bi o nedopustnih pritiskih obvestil SDH, kjer so potrdili, da so prejeli prijavo. ","
Za potrditev polnega mandata Kokotu si politika prizadeva že nekaj časa, toda temu naj bi nasprotoval član nadzornega sveta Pošte Slovenije Matjaž Fortič, ki je bil sicer v nadzorni svet Pošte Slovenije imenovan v kvoti nekdanje SMC. Fortičev odstop naj bi po tem zahteval generalni sekretar stranke Konkretno Miha Rebolj, saj da ni vreden zaupanja. 
Fortič je Rebolja zavrnil in naj bi o nedopustnih pritiskih politike na nadzornike obvestil Slovenski državni holding (SDH), ki je krovni upravljavec državnega premoženja.
Kot je dejal Rebolj, sta se s Fortičem sicer sestala in pogovorila o njegovem odnosu s stranko. ""Obvestil sem ga, da je zaradi nekaterih zamolčanih stvari izgubil zaupanje. Na lastno željo je zato iz stranke izstopil,"" je pojasnil na spletu ter dodal, da mu je ob izstopu predlagal, naj odstopi tudi s funkcij, ki jih zaseda.
SDH prejel prijavo
Na SDH-ju so potrdili, da so 8. decembra prijeli prijavo enega od članov nadzornega sveta družbe s kapitalsko naložbo države, ki vsebuje navedbe o nedovoljenih pritiskih zoper njega. 
""SDH šteje za nedopustne vsakršne nedovoljene pritiske na neodvisno izvajanje funkcij v organih družb ali pritiske z drugačno nedopustno vsebino, ki so v nasprotju z veljavno zakonodajo in dobro prakso korporativnega upravljanja,"" so zapisali in dodali, da prejeto že obravnavajo. 
Kot so zapisali, v primeru zahtev po nezakonitem in neetičnem ravnanju ali vplivanju, SDH od vseh članov nadzornih svetov pričakuje, da se bodo odzvali skladno z veljavno zakonodajo. Prav tako članom nadzornega sveta priporočajo, da v primeru izvajanja pritiskov ali nedovoljenih vplivov postopajo skladno s Protokolom za ravnanje članov nadzornih svetov ob izvajanju političnih in drugih pritiskov ter neetičnim vplivanjem na neodvisno odločanje, ki je bil pripravljen s strani Združenja nadzornikov Slovenije in Komisije za preprečevanje korupcije. Priporočajo, da jih o morebitnih vplivih in ravnanjih tudi obvestijo. 
Neuradno naj bi po poročanju Necenzurirano Fortičev odstop zahteval Počivalškov kabinet, natančneje naj bi to bila njegova svetovalka in zaupnica Katarina Bovha, ki je od septembra letos članica nadzornega sveta Term Olimia, ki jo je nekoč vodil Zdravko Počivalšek. 
Rebolj se za zdaj na pisanje še ni odzval, se je pa med vladnim obiskom Gorenjske odzval minister za gospodarstvo in prvi mož stranke Konkretno Zdravko Počivalšek. Kot je povedal, je govoril z Reboljem in ta mu je potrdil, da sta s Fortičem govorila. Vendar naj bi govorila o strankarskih zadevah, med drugim pa naj bi ga Rebolj seznanil, da je vanj kot člana stranke zaradi nekaterih zamolčanih zadev izgubil zaupanje.
""Ker je Fortič nato izstopil iz stranke, mu je predlagal, da naj potem odstopi tudi z vseh funkcij. Pri tem ni bilo nobenih groženj ali sugestij,"" je dejal Počivalšek, ki pa tega, za kakšne zamolčane stvari naj bi šlo, za zdaj ni želel komentirati.
Na KPK so za STA povedali, da kakršnekoli prijave, ki bi se nanašala na nadzorni svet Pošte Slovenije do danes niso prejeli, konkretnega primera pa da ne morejo komentirati, saj ga niso obravnavali niti niso seznanjeni s podrobnostmi. Kot še dodajajo, lahko protikorupcijska komisija sume kršitve integritete preiskuje le zoper uradne osebe po zakonu o integriteti in preprečevanju korupcije, kar pa sekretarji političnih strank niso. 
Renko: Začasni generalni direktor uživa zaupanje nadzornega sveta Pošte Slovenije
Predsednik nadzornega sveta Pošte Slovenije Ervin Renko je dejal, da nadzorni svet Pošte Slovenije konkretnih navedb pritiskov na nadzornika, ki je član nadzornega sveta Pošte, ne more komentirati, saj s tem predhodno ni bil seznanjen in je o tem obveščen le iz medijev. Zato se od vseh javnih navedb v medijih, ki so vezane na to tematiko distancira, vsakršne tovrstne poskuse na neodvisnost članov nadzornega sveta pa šteje kot neprimerne in nedopustne.
""Nadzorni svet je kolektivni organ, ki nadzoruje vodenje poslov, vsak član pa  je odgovoren za svoje delovanje in opravljanje funkcije z zadostno mero dolžne skrbnosti. Delovanje nadzornega sveta Pošte Slovenije je odgovorno in ne prihaja do razhajanj med člani, imenovanimi s strani upravljavca SDH.  Slednje se odraža tudi v hitrem odzivu nadzornega sveta Pošte na nastalo situacijo v zadevi popolnitve poslovodstva družbe, ki je v kratkem času ostalo brez dveh članov,"" je dejal Renko.
Ob tem pa tudi, da je nadzorni svet Pošte Slovenije v poslovodstvo imenoval kompetentna člana za področja, ki jih pokrivata in pri tem upošteval načelo kontinuitete in strokovnosti z imenovanjem članov iz notranjih resursov družbe. Ključna vloga nadzornega sveta je nadzor nad poslovanjem družbe, ki po obdobnih ocenah krepko presega zastavljene poslovne cilje in finančne kazalnike glede na potrjen finančni načrt 2021, poudarja.
""Glede imenovanja generalnega direktorja Pošte Slovenije poudarjamo, da glede na rezultate poslovanja sedanji začasni generalni direktor uživa zaupanje nadzornega sveta Pošte Slovenije.  A ne glede na slednje, je zaradi začasnosti enega leta mandata, nadzorni svet Pošte Slovenije v novembru sprejel sklep o pričetku postopka imenovanja generalnega direktorja, ki se bo izvajal skladno s časovnico,"" še pravi in dodaja, da je postopek v začetni fazi iskanja primernih kandidatov za vodenje družbe s polnim mandatom.
Ter še, da bo javnost z izbiro pravočasno obveščena, kakršnekoli vnaprejšnje diskreditacije kandidatov pa ostro zavračajo.
Neizpolnjevanje pogojev za direktorja Pošte Slovenije?
Fortič je imenovanju Kokota za poln mandat nasprotoval, ker naj ne bi izpolnjeval pogojev. Po statutu Pošte Slovenije mora namreč generalni direktor imeti pet let vodstvenih al primerljivih izkušenj v velikih gospodarskih družbah. Iz Kokotovega življenjepisa, ki ga je priložil h kandidaturi, je razvidno, da je bil več kot pet let samostojni podjetnik in od leta 2014 izvršni direktor v družinskem podjetju FlawlessCode, ki ima 24 zaposlenih in slaba dva milijona evrov prihodov. V nobenem primeru ne gre za velike gospodarske družbe. 
Kokot, ki je vodilno mesto v Pošti Slovenije zasedel marca letos in je nasledil Borisa Novaka, velja za kader generalnega sekretarja SDS Boruta Dolanca. V vladajoči stranki si že pol leta prizadevajo, da bi dobil poln mandat. Julija letos je temu nasprotoval nadzorni svet, ki ga je takrat še vodil Franc Mihelič iz kvot NSi. Del nadzornikov je že takrat želel razrešiti Kokota, zamenjavo sta takrat preprečili SDS in SMC, Mihelič in Aleš Buležan, imenovan v kvoti DeSUS, pa sta takrat odstopila s položaja. V izstopni izjavi sta sicer zapisala, da odstopata iz osebnih razlogov.
SDH je nato v nadzorni svet imenoval še dva člana iz kvote vladajoče stranke: Igorja Škrinjarja in Nika Samca. Vodenje nadzornega sveta Pošte Slovenije pa je prevzel Renko, ki je prav tako Dolančev kader. 
Do pritiskov naj bi prišlo že pri vprašanju zakonitosti razrešitve treh vodilnih uslužbencev članov poslovodstva: Franca Predikake, Andreja Masle in Uroša Fonoviča. Revizijska komisija nadzornega sveta, ki jo vodi Fortič, je septembra pridobila mnenje odvetnika Stojana Zdolška, po katerem naj bi Kokot kršil svoja pooblastila in ravnal v nasprotju z zakonom. Kokot se je nato za mnenje obrnil na odvetnika Francija Matoza, dolgoletnega odvetnika Janeza Janše in SDS ter z njegovo pomočjo pritiskal na svoje nadzornike, saj je Matoz ugotovil, da sta Buležan in Fortič z naročilom mnenja pri Zdolšku storila kaznivo dejanje. Kasneje pa naj bi prav Matoz po poročanju Necenzurirano pripravljal pravno mnenje, s katerim bi lahko nadzorniki Pošte Slovenije utemeljili, da ima Kokot pet let vodstvenih ali primerljivih izkušenj v velikih gospodarskih družbah.
Kokot je od lani tudi namestnik predsednika nadzornega sveta družbe Borzen, domačega operaterja trga z elektriko, štiri leta vodi tudi svet Doma upokojencev Šmarje pri Jelšah, dve leti pa je enak položaj zasedal v Domu Jožeta Potrča v Poljčanah. Toda v nobenem primeru ne gre za gospodarski družbi, ampak javna zavoda. 
Potek dogodkov močno spominja na afero iz leta 2019, ko je sekretar stranke LMŠ Brane Kralj poklical prvo nadzornico družbe Uradni list Ireno Prijović in nanjo pritiskal, da za direktorja izberejo Igorja Šoltesa, nekdanjega predsednika računskega sodišča. Prijovićeva je pritiske prijavila SDH in Komisiji za preprečevanje korupcije. Tedanji premier Marjan Šarec je takrat zanikal, da bi sekretarju stranke naročil posredovanje, Kralj pa se je nato moral posloviti.
Prijovićeva je za STA pojasnila, da so na združenju po njenem primeru skupaj s KPK pripravili protokol za ravnanje članov nadzornih svetov ob izvajanju političnih in drugih pritiskov ter neetičnem vplivanju ne neodvisno odločanje in članom nadzornih svetov ponudili pot za takšne prijave. ""Če se na tovrstne poskuse ne odzovemo ustrezno, ne bomo mogli zaščititi interesa družbe pri odločanju, kar lahko pripelje tudi do osebne odškodninske in kazenske odgovornosti. Zato člane nadzornih svetov opozarjamo na dolžnost prijave neetičnih in nezakonitih poskusov vplivanja na njihovo odločanje,"" je pojasnila.
Ob tem pravi, da si želi, da bi bilo prijav na KPK več, saj bi se s tem pomembno povečevalo tveganje politike za takšna ravnanja, tudi do te mere, da bi to postalo skrajno tvegano ravnanje zanje. Problem pa je, če imamo člane nadzornih svetov, ki razumejo svojo funkcijo v nadzornem svetu tako, da ravnajo v skladu z navodili politike in so del kupčevanja z močjo.
Sicer je bila njena prijava pred dvema letoma v javnosti napačno povzeta kot razkritje medijem, saj si sama tega ni želela, pač pa je bilo v osnovi to ravnanje za zaščito neodvisnosti kadrovskega postopka v družbi, kjer je bila prva nadzornica. Se pa z vidika obveščenosti javnosti strinja, da je njen interes v takšnih primerih upravičen. ""Prav temu služi tudi dejstvo, da so vse presoje KPK javno objavljene in so referenčna točka presoje tudi za prihodnje takšne primere. A za izvedbo kadrovskega postopka, ki sem ga s svojim ravnanjem želela zaščititi, bi bilo bolje, če ne bi potekal v ozračju izjemne medijske izpostavljenosti, poskusov diskreditacije družbe, mene osebno in direktnih groženj ter pritiskov,"" je še pojasnila Prijovićeva.
"
https://www.24ur.com/novice/slovenija/nova-stranka-vesna-nismo-ne-levi-ne-desni-ampak-zeleni.html,"Nova stranka Vesna: 'Nismo ne levi ne desni, ampak zeleni'","Predsednica Ekologov brez meja Urša Zgojznik in predsednik Eko kroga Uroš Macerl sta najavila ustanovitev nove zelene stranke Vesna. Stranko bodo ustanovili na kongresu januarja 2022, njeno predsedstvo pa bo dvojno. Zavzemali se bodo za zeleno energijo, okolje, enakopravnost, polno vključenost žensk v vse pore družbe in socialno pravičnost."," 
Po besedah Zgojznikove stališča in program stranke temeljijo na štirih stebrih. To so okolje, demokracija in transparentnost, enakost in socialna pravičnost ter ustvarjalnost. Kot je dejala, oblast pripada ljudstvu. Gospodarstva ne bodo uničili, ampak mu bodo ""dali novega vetra zelenih energij, očistili bodo vode, izboljšali kakovost hrane, preprečevali odpadke in zagotovili delovna mesta, na katera bodo ljudje ponosni"".
""Družbena pravičnost za nas pomeni dostopno javno zdravstvo, družbeno pravičnost za nas predstavljajo pravični davki in tudi boj proti korupciji ter izogibanju plačila davkov,"" je dejala. Po njenih besedah se teh tem ne bojijo, ampak menijo, da družba, ki se z njimi ne bo spopadla, ne bo uspela. Pri tem je poudarila, da so ljudje akcije ter delujejo odprto in vključujoče, transparentno in demokratično.
""Vesna živi v Sloveniji, je polna življenja, ima rada naravo, hodi v hribe, kolesari. Vesna je tudi tista, ki se bori za svoje ideje, za jutri, za prihodnost, uživa v razpravi, išče rešitve,"" je stranko opisala Zgojznikova.
Uroš Macerl pa je dejal, da stranko gradijo od spodaj navzgor in da to ni stranka enega obraza, ni stranka Urše ali Uroša. ""Verjamemo, da lahko s kulturnim dialogom, znanjem, vizijo verodostojnostjo in izkušnjami, ki smo jih pridobil na nacionalnem in lokalnem nivoju, politiko vodimo vključujoče in drugače,"" je povedal. Poudaril je, da niso ne levi ne desni, ampak zeleni.
Poudaril je, da je njihov cilj izboljšati okolje, v katerem živimo. ""Želimo živet v svobodni, odprti in odgovorni družbi, kjer mediji, državna politika in institucije delujejo neodvisno in v dobro vseh nas. Želimo živeti ob zagotovljeni enakopravnosti in družbeni pravičnosti,"" je dejal Macerl.
Novi stranki je podporo izkazal tudi predsednik Evropske zelene stranke Thomas Waitz in ob najavi dejal, da so velike in uspešne zelene stranke v Evropi zgrajene na iniciativah civilne družbe, ženskih in mirovnih gibanjih. ""Ta projekt je zgrajen na civilni iniciativi, vodijo ga ljudje, ki so spoštovani, in so skozi leta dokazali, da mislijo resno, da svojo energijo in čas investirajo v varovanje okolja in se borijo za pravice državljanov in okolja po celi Sloveniji.""
"
https://www.24ur.com/novice/slovenija/zacetek-predvolilne-tekme-glavni-cilj-je-nezasedena-politicna-sredina.html,Začetek predvolilne tekme: glavni cilj je nezasedena politična sredina,"Po tednih izmikanj je nekdanji prvi mož Gen-I razkril, da se vrača v politiko. Prve korake napoveduje še pred novim letom. In kdo vse se bo čez dobre štiri mesece potegoval za glasove volivcev, ki niso zadovoljni s trenutno strankarsko ponudbo in ostro delitvijo na desno in levo? Je beseda sredina res tista, ki zagotavlja vstop v parlament? Tja namreč, kot se zdi, ciljajo vse nastajajoče in na novo nastale stranke in gibanja. ","Nove stranke in nova gibanja, glavni cilj pa nezasedena politična sredina, kjer je več kot očitno največ prostora, kažejo raziskave javnega mnenja. A sredina je v tej poplavi novih strank že izrabljen pojem, pravijo v stranki Aleksandre Pivec Naša dežela.
""Ker so izkušnje pokazale, da so pred volitvami vsi na sredi, potem pa nihče več. Tako da seveda je naš cilj nevtralnost, sredina, se pravi umakniti se iz neke polarizacije,"" pojasnjuje Dejan Podgoršek. 
Prav ta polarizacija obstoječih političnih strank bo, sodeč po zadnji raziskavi Mediane, razpršila volivce stran od strogo leve in strogo desne. Česar si želi tudi Robert Golob, ki še išče kritično maso, ki bi ji pripadal, saj čuti, da so časi taki, da se mora politično angažirati.
""Če me sprašujete, ali bom kandidiral, o tem je absolutno prezgodaj govoriti, ker verjamem, da je pred tem bolj pomembno marsikaj drugega. Sam verjamem v moč kolektiva in v moč ljudskih in civilnih iniciativ in gibanj. In najprej se bom aktiviral in angažiral na tem področju. Pričakujem, da bomo že pred novim letom naredili prve korake na nivoju platforme, ki naj bi povezovala te enako misleče ljudi, in da bomo na podlagi te platforme že prišli tudi v javnost,"" pravi Golob.
Cilj, ki ga navaja, pa sprememba politične kulture, kar poudarjajo prav vsi na novo nastali ali nastajajoči. Tudi stranka Konkretno, ki bo del gibanja Povežimo Slovenijo. ""Ne iščemo nasprotnikov, iščemo zaveznike, ne iščemo stvari, ki nas razdvajajo, ampak tiste, ki nas lahko povežejo,"" je dejal Alojz Kovšca.
Poskus oblikovanja široko sprejemljive sredine je v polnem teku, kar kaže tudi sestankovanje, kakršno se je zgodilo v hotelu Mons, gibanja Povežimo Slovenijo, stranke Nova Slovenija in Naša Dežela. Slednji gresta na volitve samostojno. ""Mi imamo svoj program, svoje vrednote, mi se na teh srečanjih nismo pogovarjali, kakšne so naše vrednote, programi ... Se nam je zazdelo, da gre predvsem za predvolilno matematiko in nas to ne zanima. Po volitvah pa, kot smo rekli, se bomo morali pogovarjati in sklepati kompromise, zavezništva,"" še pravi Podgoršek.
Tu so še Zelena stranka Jureta Lebna in stranka Uroša Macerla ter Urške Zgojznik, ki bo javnosti predstavljena danes.  
Stranka Igorja Zorčiča naj bi zaživela do konca leta. Tu je še stranka Nova socialna demokracija Andreja Magajne. 
Zadnja raziskava pa kaže, da bi ob prisotnosti novih strank in gibanj obstoječe stranke izgubljale volivce.
'Sredina je trenutno tržna niša'
O tem sta v oddaji 24UR ZVEČER spregovorila tudi analitika Rok Čakš in Aljaž Pengov Bitenc. Pengov Bitenc Roberta Goloba ta hip vidi kot nekoga, ki je dal svoje ime v igro, si je pa pustil dovolj manevrskega prostora, da bo sam diktiral pogoje svojega političnega angažmaja. Ta pa bo zelo odvisen od tega, kako se bo levosredinska koalicija odrezala v predvolilnem obdobju. ""Ta hip ga vidim kot kompromisnega kandidata za novega premiera po volitvah, če med KUL-ovci ne bi bilo kakšnega izrazitega vodje, ki bi stranko in koalicijo potegnil naprej."" 
Tudi Čakš opozarja, da še zdaleč ni jasno, ali bo Golob na volitvah dejansko tudi nastopil. ""Mislim, da je njegova strategija, da si s spretnimi marketinškimi nastopi in novinarskimi konferencami utrjuje teren za vstop, ampak si hkrati pušča prostor, da se umakne. Če bi karikirali, bi rekli, da stoji na obali zaledenelega jezera in z eno nogo preizkuša, ali je led dovolj trden, da ga nese, ne da si zmoči noge.""  
Pengov je dodal, da je trenutno na političnem prizorišču kar veliko prometa in jasno je, da se vse ne bo prijelo. Med takšne stranke bi sam uvrstil na primer Zorčičevo. ""Golob pa je zagotovo človek, okoli katerega bi začeli gravitirati določeni politični igralci ali ljudje. Nek nemir bi vnesel v odnose na levi, ne vem pa, če bi to vplivalo na odnos volivcev do stranke SDS. Vprašanje je, ali bi Golob prevzemal volivce KUL ali morebitne neodločene volivce, ki jih pogosto napačno imenujemo sredinske."" 
Da je sredina trenutno tržna niša, pravi tudi Čakš, saj se je politika v tem mandatu zelo polarizirala. ""Izključujejo se in del volilne baze ima tega dovolj, želijo si drugačne politike in drugačnega pristopa. Tukaj vidijo novi akterji, pa tudi NSi, novo priložnost.""
Samoprepričanje, da je sredina valuta za zmago, po mnenju Pengova kaže predvsem na odsotnost politične ideje in je ""pravljica, ki si jo govori slovenska politika"". V sredino se po njegovem mnenju postavijo vsi, ki nimajo interesa, želje ali znanja oblikovati neko politično alternativo. Zelena stranka ima po njegovem mnenju potencial, ker imata Macerl in Zgojznikova neko kilometrino iz referenduma za vode, čeprav se mu zdi, da želi ""jahati na zelenem valu"", ki je v zadnjem času zajel Evropo.
Tudi Čakš je glede vseh zelenih strank dejal, da imajo dve težavi  – stranka je težko uspešna, če je vezana samo na eno temo, drug problem pa je ""inflacija"" zelenih strank, ki jo poskušajo zajahati različni akterji. ""So razdrobljeni in to jim drastično zmanjšuje realno moč oz. potencial nekega preboja.""
Zadnja anketa Mediane je Gibanju Povežimo Slovenijo, Naši deželi Aleksandre Pivec in stranki Jureta Lebna pokazala precejšnjo podporo, skupaj bi dobile dobrih 16 odstotkov glasov, na račun SDS, NSi in SD. Predvsem je zanimivo, da bi SDS, ki velja za stranko z najbolj zvesto bazo volivcev, na ta račun izgubila skoraj tretjino podpore. Je na prihajajočih volitvah možna tako velika selitev volivcev k novim strankam? 
Pengov Bitenc pravi, da ne. ""Kdor koli to sklepa, ali ne ve, kaj počne, ali pa ima neko agendo zadaj. Trende je treba gledati, smo v zelo začetnih fazah in kakršne koli napovedi so nehvaležne,"" je dejal. Čakš pa meni, da je takšna podpora lahko spodbuda za te stranke. ""Koliko bi lahko odščipnili obstoječim strankam, pa je zelo dvorezno. Volilna baza SDS je izjemno trdna, ne verjamem, da bodo novi akterji kaj drugega kot zgolj odstrgali po površini kak odstotek ali dva tem strankam. Svojo priložnost bodo morali iskati drugje.""
"
https://www.24ur.com/novice/slovenija/golob-se-vraca-v-politiko.html,Robert Golob se vrača v politiko,"Štiri mesece pred parlamentarnimi volitvami je na političnem parketu že pravi boj za volivce. Robert Golob, ki se je doslej vprašanjem, ali se vrača v politiko, spretno izmikal z odgovorom, da svoje stranke ne bo ustanavljal, je zdaj razkril, da se je dokončno odločil, da ima dovolj politične pasivnosti in je čas, da se vrne v politično igro. ","Robert  Golob nam je potrdil, da se zagotovo vrača v politiko. Njegova odločitev o tem je dokončna ne glede na to, kako bo sodišče odločilo glede vodenja uprave Gen-I, je povedal za Delo. Goloba zaradi nepodaljšanja direktorskega mandata na čelu Gen-i sicer zdaj poznajo vsi Slovenci. 
Za oddajo 24UR ZVEČER je Golob povedal, da verjame, da vsak posameznik mora ali pa ima pravico biti politično aktiven: ""Sam sem bil politično aktiven v preteklosti in v tem trenutku sem tudi ugotovil, da so časi taki, da se moramo vsi, ki to znamo ali pa zmoremo, politično angažirati. In to velja tudi zame.""
Kot je poudaril v pogovoru, načrtno in namenoma sploh ne razmišlja o tem, da bi se v tem trenutku priključil kakšni stranki: ""Verjamem pa, da je treba vzpostaviti platformo, ki bo imela skupni cilj in ta skupni cilj je sprememba politične kulture v državi. Zato ne želim, da smo že vnaprej hendikepirani pri vzpostavitvi te platforme s tem, da bi se vezali na obstoječe stranke. Verjamem v platformo, ki bo izhajala iz ljudi."" 
Kot je še povedal, se želi pridružiti dovolj veliki kritični masi somišljenikov, ki bodo delili iste vrednote in imeli isti cilj: ""Če se bo taka kritična masa vzpostavila in jaz upam, da se bo v naslednjih mesecih, potem bom razmišljal tudi o tem, da grem z njimi na volitve. Če se taka masa, ki je danes še ne vidim, ne vzpostavi, potem bomo pač ugotovili, da ostanemo pri tem, kjer smo, to je pri strankokraciji."" 
Izpostavil je, da je za spremembo politične kulture, zato da izženemo iz te države sovraštvo in prepir, ki sta zdaj prisotna v politiki, za ta cilj sem pripravljen narediti vse. Če se bo to vse na koncu izkazalo, da se moram na koncu priključiti tudi stranki, pač, bo pač tako, nič zato.""
Ali bo 24. 4. na volilnem listku tudi njegovo ime? ""Pojma nimam. Niti se s tem ne obremenjujem v tem trenutku. Če me sprašujete, ali bom kandidiral, o tem je absolutno prezgodaj govoriti, ker verjamem, da je pred tem bolj pomembno marsikaj drugo, sam verjamem v moč kolektiva, ljudskih in civilnih iniciativ ter gibanj. In najprej se bom aktiviral in angažiral na tem področju,"" pravi.
Pojavljala so se tudi ugibanja, da naj bi se pri nastajanju nove stranke povezoval z Igorjem Zorčičem, a kot pravi, se pogovarja z marsikom: ""Pri čemer poudarjam, da se namenoma izogibam stikom z obstoječimi strankami in z ljudmi iz obstoječega političnega sistema. Tudi pri gospodu Zorčiču sem pač bil na obisku, zato ker sem bil takrat v parlamentu po dolgem času.  In to je vse.""
Golob je sicer že večkrat povedal, da ne bo ustanovil lastne stranke. ""Sem politično aktiven in to ne od 14 dni nazaj, temveč od leta 1998 in še naprej bom politično aktiven. Vsako priložnost bom uporabil, da povem svoja stališča. Če hočeš biti uspešen v politiki na dolgi rok, potrebuješ kritično maso somišljenikov, ki imajo podobne vrednote. Če se bo našla taka masa, ki verjame v iste vrednote kot jaz in moji sodelavci ter jih bo tudi živela, potem sem se pripravljen taki skupini pridružiti. Ampak smo še zelo daleč do tja,"" je povedal v oddaji Ena na Ena. 
Boj za volivce 
Na političnem parketu je sicer, kot smo že poročali, vedno bolj razgibano. Nastajajo nove politične stranke, odvija se že pravi boj za volivce. Ob obstoječih strankah že nastajajo nove in očitno bo precej prerivanja tudi za prevlado na politični sredini.
Do konca leta bo nastala stranka pod okriljem predsednika državnega zbora Igorja Zorčiča. Sredinski politični blok nameravajo oblikovati tudi nekatere večinoma neparlamentarne stranke, ki so se doslej bolj ali manj uvrščale na politično desnico. 
V petek bo uradno najavljen nastanek še ene stranke, in sicer nove zelene stranke Zelena Vesna. Za zdaj je znano, da bosta v njo vključena Uroš Macerl iz Ekokroga in Urša Zgojznik iz Ekologov brez meja.
Stranka modernega centra (SMC), ki jo vodi Zdravko Počivalšek in Gospodarsko aktivna stranka (GAS) Alojza Kovšce  sta v soboto uradno potrdili združitev v novo stranko z imenom Konkretno. Počivalšek bo njen predsednik, Kovšca pa podpredsednik. 
"
https://www.24ur.com/novice/tujina/milanovic-razburil-z-relativizacijo-genocida-v-srebrenici-5000-8000-ali-80000-zrtev-ni-enako.html,"Milanović razburil z relativizacijo genocida v Srebrenici: '5000, 8000 ali 80.000 žrtev ni enako'","Hrvaški predsednik Zoran Milanović je znova poskrbel za razburjenje, a tokrat se je to iz Hrvaške razlezlo tudi do sosednje Bosne in Hercegovine. Milanović je namreč izjavil, da obstajajo genocidi različnih vrst. Poboj Bošnjakov v Srebrenici leta 1995 je tako po njegovem mnenju s tega vidika na nižji ravni kot holokavst.","Nekdanji socialdemokratski premier Zoran Milanović je znan po svojih ostrih in pogosto spornih izjavah. Pred dnevi je tako udaril tudi po tragičnih dogodkih s konca vojne v Bosni in Hercegovini iz leta 1995, ko so sile bosanskih Srbov v Srebrenici pobile okoli 8000 Bošnjakov. Poboj so mednarodna sodišča tudi uradno označila kot genocid.
Milanović sicer temu ne oporeka, vendar pa očitno meni, da obstajajo različne oblike genocida in se nekatere, tudi poboj v Srebrenici, na lestvici uvrščajo nižje od drugih, kot je recimo holokavst. Milanović je ob tem še dejal, da bi bilo treba za hujše zločine zato pač poiskati novo ime. ""Če je vse genocid, potem moramo poiskati novo ime za to, kar so nacisti v drugi svetovni vojni storili Judom,"" je dejal. Meni, da dogodkov v Srebrenici ne gre enačiti s holokavstom ali z dogodki v hrvaškem koncentracijskem taborišču Jasenovac. ""5000, 8000 ali 80.000 žrtev ni enako. Ni enako, če se nekaj zgodi v plinskih celicah ali s sekirami,"" je nadaljeval hrvaški predsednik.
Predsedujoči svetu bošnjaške manjšine na Hrvaškem Armin Hodžić je ob tem zaskrbljen, saj da Milanović s svojo izjavo podcenjuje zločin, ki je bil storjen v Srebrenici. Svojci žrtev iz Srebrenice pa so predsedniku očitali, da s svojimi izjavami zanika tamkajšnji genocid. Bošnjaški član tričlanskega predsedstva Bosne in Hercegovine Šefik Džaferović je Milanovića celo označil za brezupen primer.
Da je tokrat prestopil mejo, meni tudi 18 hrvaških nevladnih organizacij. In da zveni kot nacionalist na temni strani zgodovine. Časnik Večernji list pa je zapisal, da Milanović, čeprav se predstavlja kot levo-liberalen politik, trenutno deluje izključno kot desno usmerjen in nacionalističen vladar, in to v modernejši suverenistični in populistični različici desnega politika.
Kritike tudi na račun Milanovićeve izjave ob 30. obletnici umora srbske družine v Zagrebu
Milanović je ob tem za dodatno razburjenje poskrbel tudi s komentarjem ob 30. obletnici umora srbske družine Zec v Zagrebu decembra 1991. Enota kasneje obsojenega vojnega zločinca Tomislava Merčepa je takrat ustrelila očeta, mamo in 12-letno dekle, kar so hrvaški mediji označili za enega najbolj sramotnih poglavij novejše hrvaške zgodovine.
Hrvaški predsednik je v zvezi s tem izjavil, da gre resda za grozljiv primer, a da obstajajo še veliko hujše vojne zgodbe. Družina je že prejela odškodnino s strani države, kaj drugega pa še potrebujejo, je dejal in dodal, da hrvaška država s tem umorom tako ali tako ni imela nič.
Milanovićeve jeze sta bila medtem danes deležni evropska in hrvaška levica, ki sta po njegovih besedah v pandemiji covida-19 padli na stresnem testu temeljnih človekovih svoboščin, poroča hrvaška tiskovna agencija Hina. ""Nihče se ne zavzema za temeljne človekove svoboščine, vse je strah. Tu gre za temeljne pravice, ki polzijo iz rok kot pesek. To je zelo nevaren čas,"" je ocenil in dodal, da je pričakoval, da bo levica pri tem vprašanju najglasnejša in odgovorna, a se je izkazala kot konformistična in prestrašena.
Obenem se je navezal na referendumsko pobudo konservativne opozicijske stranke Most, ki nasprotuje pooblastilom hrvaškega štaba civilne zaščite v času epidemije in med drugim želi, da bi državljani na referendumu odločali o ukinitvi obveznih covidnih potrdil. Po mnenju Milanovića gre pri tem za bistvo – za temeljne človekove svoboščine in to, kdo in kdaj jih lahko na Hrvaškem omejuje. Po njegovem je to zgolj in samo sabor, kar sicer velja že zdaj, a se to brutalno ignorira. Vprašal se je, kje je pri tem referendumu levica.
"
https://www.24ur.com/novice/znanost-in-tehnologija/facebook-napacno-identificiral-na-tisoce-politicnih-oglasov.html,Facebook napačno identificiral na tisoče političnih oglasov,"Družbeno omrežje Facebook je napačno identificiralo več tisoč oglasov, ki so jih narobe označili za politične ali pa spregledali, da gre za politični oglas. To je pokazala nova študija, v kateri so preučili 33,8 milijona oglasov na Facebooku. Kot opozarjajo raziskovalci, bi lahko napaka vodila v politične manipulacije.","Raziskovalci belgijske univerze KU Leuven in Univerze v New Yorku (NYU) so preučili 33,8 milijona oglasov na družbenem omrežju Facebook, ki so bili na omrežju aktivni od julija 2020 do februarja letos. Ekipa je sporočila, da gre za prvo znano študijo, v kateri so v tako obsežnem številu ocenjevali, kako učinkovit je sistem Facebooka za uveljavljanje pravil glede političnih oglasov.
Facebook uveljavlja strožje pogoje za plačane oglase s področja družbenih tem, volitev in politik, kar pomeni tudi promocije političnih kandidatov. Tovrstni oglasi se pojavljajo z opombo, ki razkriva plačnika. Oglase, za katere ugotovijo, da so politični, ampak jih niso označili kot takšne, odstranijo z omrežja.
Raziskovalci pa so v novi študiji odkrili, da se je omrežje pri preučevanju, ali je oglas političen, zmotilo v kar 83 odstotkih. V to je vključenih 117.000 primerov, ko sistem tega tehnološkega giganta ni označil oglasa kot političnega, čeprav je to bil in 40.000 primerov, ko je bil oglas zmotno označen za političnega.
Opozorili so še, da Facebookov sistem zaznavanja temelji predvsem na ključnih besedah v oglasih. Gre za avtomatiziran postopek, čeprav imajo pri tem pomembno vlogo tudi zaposleni.
V času, ko so preučevali podjetje, ki se zdaj imenuje Meta, so potekale tudi pomembnejše volitve, med drugim v ZDA in Braziliji. Raziskovalci so zato posvarili, da daje napačno označevanje oglasov priložnost za manipulacije. ""Ko Facebook napačno identificira oglaševalce, ki nepravilno označijo svoje oglase, lahko predvsem tisti zlonamerni na ta način širijo lažne informacije,"" so dodali.
V okviru raziskave so še ugotovili, da je šlo pri večini napačno identificiranih oglasov za takšne zunaj ZDA. Najslabše je bilo s prepoznavanjem oglasov v Maleziji, kjer so zgrešili 45 odstotkov oglasov. V Makedoniji, Argentini, Turčiji, Franciji, Srbiji in na Portugalskem je ta delež znašal eno četrtino.
"
https://www.24ur.com/novice/slovenija/do-2032-mobilno-gostovanje-brez-dodatnih-stroskov.html,Do 2032 mobilno gostovanje brez dodatnih stroškov ,"Po dolgih in intenzivnih pogajanjih sta Svet EU in Evropski parlament v današnjih zgodnjih jutranjih urah dosegla dogovor in uspešno zaključila pogajanja o mobilnem gostovanju brez dodatnih stroškov. Sprejet je nov dogovor, s katerim je storitev 'gostovanje kot doma' podaljšana do leta 2032.","Dosežen dogovor je izjemno pomemben za milijone Evropejcev. Od leta 2017, ko je bila uveljavljena prva uredba o mobilnem gostovanju, so državljani EU intenzivno koristili odpravo cen gostovanja in postavljenih pravil znanih kot 'gostovanje kot doma'. Ta politika je milijonom potrošnikov in podjetij omogočila, da so v vsakdanjem življenju izkoristili prednosti enotnega digitalnega trga: da so imeli uporabniki pri potovanju znotraj EU dostop do mobilnih storitev (klicev, kratkih sporočil (SMS) ali prenosa podatkov) brez dodatnih stroškov, so ob sprejetju dogovora zapisali na ministrstvu za javno upravo.
Ker je rok veljavnosti uredbe iz 2017 omejen do 30. junija 2022, bi se brez podaljšanja uredbe z julijem prihodnje leto številni evropski potrošniki in podjetja znašli v danes nepredstavljivi situaciji, ko bi jim operaterji v primeru gostovanja v drugi članici EU poleg domače cene za uporabo mobilnih storitev zaračunali dodatne stroške za zagotavljanje storitev gostovanja.
Storitev 'gostovanje kot doma' je sedaj podaljšana do leta 2032, s čimer bodo lahko državljani EU tudi po izteku sedanje uredbe med potovanjem v drugih državah EU še naprej opravljali klice, pošiljali kratka sporočila (SMS) ali uporabljali mobilne podatke enako kot doma. Revidirana Uredba o gostovanju prilagaja najvišje veleprodajne cene, da se zagotovi trajnostno zagotavljanje maloprodajnih storitev gostovanja po domačih cenah za operaterje po vsej EU.
Revidirana uredba vključuje tudi ukrepe za zagotavljanje dobre uporabniške izkušnje v smislu kakovosti storitev in dostopa do storitev v sili, tudi za ljudi s posebnimi potrebami. Povečuje preglednost storitev, ki so lahko predmet dodatnih stroškov, in bo uporabnike zaščitila pred visokimi računi zaradi nenamernega gostovanja v nezemeljskih mobilnih omrežjih, ko so na trajektih ali letalih.
"
https://www.24ur.com/novice/tujina/med-najvplivnejsimi-evropejci-tudi-aleksander-ceferin.html,Med najvplivnejšimi Evropejci tudi Aleksander Čeferin,"Politico je objavil letni seznam 28 najpomembnejših in najvplivnejših ljudi v Evropski skupnosti, ki so vpleteni v evropsko usodo. Kot najbolj vplivno osebo v Evropi so razglasili italijanskega predsednika vlade Maria Draghija. Seznam so razdelili na tri dele: izvajalci, sanjači in moteči. Na seznamu slednjih se je znašel tudi predsednik Evropske nogometne zveze Aleksander Čeferin.","Tokrat se, kot so poudarili pri Politicu, vse vrti okoli osrednje teme: Kdo se bo spopadal s težavami, ki jih pušča Angela Merkel? 
""Seznam Politico 28 ni seznam nagrad. Ne dvigujemo kozarcev za tiste, ki so na seznamu,"" so zapisali. Pojasnili so, da se namesto tega opirajo na strokovno znanje njihove redakcije ter na poglede diplomatov in politikov, da bi zagotovili informativni vpogled v to, kdo so tisti, ki so trenutno v najboljšem položaju za oblikovanje evropske politike v prihodnjem letu. 
Tako kot v preteklih letih so seznam razdelili na tri sklope: izvajalci (tisti z izvršilno oblastjo), sanjači (tisti, ki predstavljajo ideje, ki vodijo razprave) in moteči (tisti, ki so v najboljšem položaju, da igro na nepričakovane načine spremenijo). ""Na vrhu seznama sedi najmočnejša oseba v Evropi,"" so zapisali. 
Med motečimi se je znašel tudi predsednik UEFA. ""Aleksander Čeferin je kot predsednik UEFA – upravnega organa za evropski nogomet – v središču bitke za prihodnost najbolj priljubljene zabave na svetu. Potem ko se je soočil z nekaterimi največjimi klubi v Evropi zaradi, kot je rekel, 'sramotnega, sebičnega' načrta za ustanovitev Super lige, se 54-letnik zdaj bori proti Svetovni nogometni zvezi in zavrača predlog FIFA, da bi svetovno prvenstvo organizirali vsaki dve leti.""
Dodali so še, da je Čeferin začel na dnu administrativne piramide evropskega nogometa in vodil futsalsko reprezentanco v majhnem slovenskem mestu Litija, preden je postal predsednik nogometne zveze Slovenije. Sedaj pa UEFA vodi od leta 2016. Spomnili so tudi na spor s slovenskim premierjem Janezom Janšo, ko sta se lani spomladi sporekla, saj je Čeferin kritiziral Janševo ravnanje s koronavirusno krizo, zaradi česar je premier nato zaradi porasta okužb s prstom kazal proti tekmam UEFA, ki so se odvijale v času pandemije. 
""Če se Čeferin – priljubljena osebnost v Sloveniji – kdaj naveliča športa, bi se lahko vedno preizkusil v nacionalni politiki. Čeprav je dejal, da lahko s trenutnega položaja bolj pomaga svetu, kot pa sodeluje pri vodenju svoje domovine."" 
""Sestava letošnjega seznama odraža izzive, ki so ostali nerešeni v štirih mandatih Angele Merkel: evrsko območje, naraščajoče grožnje, kot je Kitajska in znane grožnje, kot je Rusija, podnebna kriza, migracije, škodljivi učinki družbenih medijev, nenehni boj s koronavirusom,"" so dodali pri Politicu. Na seznamu so tako nekateri najvidnejši evropski voditelji držav in vlad, soproga predsednika vlade, ki je podkovana za odnose z javnostmi, mestni birokrat, ki se spopada s podnebnimi spremembami in drugi regionalni voditelji. ""Na lestvico se je uvrstilo tudi več opozicijskih osebnosti, ki bi lahko, če bi uspeli na volitvah, preoblikovale položaje svojih držav v Evropi,"" so dodali. 
Na vrh seznama najmočnejših oseb v Evropi so uvrstili Maria Draghija politika, ki naj bi bil v najboljšem položaju, da zasede vsaj del prostora, ki se je ustvaril z dohodom Merklove – čeprav morda le začasno, glede na slavno nestabilno politiko njegove države."" 
28 najvplivnejših
Med izvajalci je prvo mesto zasedel na novo izvoljeni nemški kancler Olaf Scholz, na seznamu so se znašli še francoski predsednik Emmanuel Macron, Christine Lagard, predsednica Evropske centralne banke, Frans Timmermans, podpredsednik evropske komisije, Rishi Sunak, britanski finančni minister, Laura Codruta Kövesi, evropska glavna tožilka, Koen Lenaerts, predsednik sodišča EU, Maroš Šefčovič, podpredsednik evropske komisije in Alexander van der Bellen, avstrijski predsednik. 
V skupini sanjači je vrh zasedla Anne Hidalgo, županja Pariza, sledili so ji Ursula von der Leyen, predsednica Evropske komisije, Gabrielius Landsbergis, litovski zunanji minister, Eleni Myrivili višja svetovalka mesta Atene za odpornost in trajnost, Péter Márki-Zay, Orbanov izzivalec na prihajajočih volitvah na Madžarskem in župan mesta Hódmezővásárhely, Maia Sandu, predsednica Moldavije, Helle Thorning-Schmidt, nekdanja političarka in premierka Danske, ki danes opozarja na pasti družbenih omrežij, Samantha Cristoforetti, astronavtka Evropske vesoljske agencije in Jeremy Farrar, britanski medicinski raziskovalec in direktor združenja Wellcome trust. 
Prvo mesto med sanjači je zasedel Donald Tusk, nekdanji poljski premier in predsednik Evropskega sveta, ki se je vrnil v domačo politiko, vključeni so še Ngozi Okonjo-Iweala, vodja svetovne trgovinske organizacije, Eliot Higgins, britanski novinar, Christian Lindner, nemški politik, Viktor Orbán, predsednik madžarske vlade, Isabel Díaz Ayuso, županja Madrida, Aleksander Čeferin, predsednik UEFA, Carrie Johnson, politična aktivistka in žena britanskega premierja Borisa Johnsona in Aleksander Lukašenko, beloruski predsednik.
"
https://www.24ur.com/novice/slovenija/politika/slo.html,"Nove politične stranke: boj za politično sredino, povezovanje in zeleno politiko","Dobre štiri mesece pred volitvami je na političnem prizorišču vse bolj živahno. Ob obstoječih strankah že nastajajo nove in očitno bo precej prerivanja tudi za prevlado na politični sredini. Do konca leta bo nastala stranka pod okriljem predsednika državnega zbora Igorja Zorčiča. Sredinski politični blok pa nameravajo oblikovati tudi nekatere, večinoma neparlamentarne stranke, ki so se doslej bolj ali manj uvrščale na politično desnico. ","
Že več mesecev, vsaj v ideji, nastaja stranka okrog predsednika parlamenta in nepovezanega poslanca Igorja Zorčiča. To naj bi se torej ta mesec res zgodilo. ""Veliko je neke nestrpnosti v zvezi s tem projektom, nekateri ocenjujejo, da se tu zavlačuje, jaz mislim, da ne. Pomembno je, da če se bo šlo s tem projektom naprej, moram reči, da na tem delamo, da je ta projekt dodelan, da ne gre skakati v prazen bazen,"" je v ponedeljek povedal Zorčič. 
Ob tem se pojavljajo številna imena, ki bi bila Zorčiču ob boku ali celo prvi obraz stranke, ta teden se je dobil denimo tudi z Robertom Golobom. A pri Zorčičevih do zadnjega ne želijo biti konkretni. ""Boste videli,"" je skrivnosten Zorčič.
Kaj bi nova Zorčičeva stranka in morebiten vstop Roberta Goloba pomenil za tako imenovano koalicijo KUL? ""V Levici se ne oziramo preveč na to, mislim, da je ključno, da stranke, ki smo trenutno v tej demokratični opoziciji, oblikujemo svoje programe in nadaljujemo s svojimi točkami do volitev,"" meni Matej Vatovec iz Levice. ""Je pa včasih tem ekipam, ki so na novo prišle, malo umanjkalo političnega pogleda."" ""Pod črto pozdravljam, da pride kdo na levi sredini,"" pa meni Matjaž Han iz stranke SD. 
Po drugi strani pa pozivi k oblikovanju politične sredine prihajajo tudi iz nekaterih, doslej načeloma desnih svetonazorskih krogov. V hotelu Mons so se sinoči srečali predstavniki list, ki – kot so zapisali – ""nagovarjajo desnosredinske, sredinske in levosredinske volivce in imajo namero oblikovati tako imenovani tretji, sredinski politični blok."" 
Ideja za to je nastala pri devetih pobudnikih, pri denimo Mateju Avblju, Ernestu Petriču in Dimitriju Ruplu. A Avbelj recimo pravi, da to zanj ne pomeni aktivnega strankarskega sodelovanja in da se sestanka tudi ni udeležil. Sestale so se pa večinoma neparlamentarne stranke gibanja Povežimo Slovenijo ter predstavniki Nove Slovenije in Naše dežele, ki pa sicer gresta na volitve samostojno. 
Sodelovali in povezovali bi se brez izključevanja, pravijo, le z Levico ne želijo sodelovati. Je pa že jasno, kdo, vsaj za parlament, ne bo kandidiral. ""Na parlamentarne volitve ne grem, za občinske pa še ne vem. Kakor bom čutil,"" pojasnjuje Zoran Janković. 
V petek bo uradno najavljen nastanek še ene stranke, in sicer nove zelene stranke. Za zdaj je znano, da bosta v njo vključena Uroš Macerl iz Ekokroga in Urša Zgojznik iz Ekologov brez meja. 
"
https://www.24ur.com/novice/tujina/putin.html,"Biden Putinu, če bi napadel Ukrajino, zagrozil s sankcijami, 'kakršnih še ni videl'","Ameriški predsednik Joe Biden je dan po virtualnem vrhu z ruskim predsednikom Vladimirjem Putinom novinarjem dejal, da je Putinu v primeru ruskega napada na Ukrajino zagrozil s ""tako resnimi gospodarskimi posledicami, kakršnih še ni videl"". Ob tem je zagotovil, da je Putin razumel sporočilo. Putin sicer vztraja, da vodi Rusija ""miroljubno zunanjo politiko, vendar ima pravico braniti svojo varnost"".","""Dal sem mu jasno vedeti da bodo, če napade Ukrajino, resne posledice, resne posledice - gospodarske posledice, kakršnih še ni videl, ali jih ni videl še nihče,"" je o pogovoru z Vladimirjem Putinom dejal Joe Biden.
Dodal je, da bi poleg gospodarskih sankcij ruski napad na Ukrajino tudi sprožil okrepljeno vojaško prisotnost ZDA na ozemlju članic zveze Nato v Vzhodni Evropi. ""Verjetno bomo morali okrepiti prisotnost v Natovih državah, da jih pomirimo, še posebej tiste na vzhodnem robu. Ob tem sem dal jasno vedeti, da bomo Ukrajini zagotovili zmogljivosti za obrambo,"" je dejal.
Vnaprej je predsednik ZDA grožnjo zmanjšal s tem, ko je priznal, da napotitev ameriških enot za obrambo Ukrajine ni v igri, ker Ukrajina ni članica zveze Nato. ""Imamo moralno in pravno obvezo do zaveznic Nata po 5. členu. To je sveta obveza, ki pa ne seže do Ukrajine,"" je še dodal.
Pariz svari Rusijo
Sicer pa je Biden po torkovi videokonferenci s Putinom, ki večjega napredka ni prinesla, govoril z glavnimi zavezniki ZDA v Evropi.""Rusiji so bila poslana močna sporočila, da bi imel nov napad na ozemeljsko celovitost Ukrajine strateške in hude posledice,"" je po telefonskem pogovoru med voditelji ZDA, Francije, Nemčije, Italije in Velike Britanije sporočilo francosko zunanje ministrstvo. T. i. kvintet zahodnih zaveznic je ""izrazil svojo odločenost, da je treba suverenost Ukrajine spoštovati"", so še dodali. 
Tudi tiskovni predstavnik nemške vlade Steffen Seibert je potrdil pogovor evropskih voditeljev z Joejem Bidnom in dejal, da so udeleženci izrazili ""svojo polno podporo suverenosti in ozemeljski celovitosti Ukrajine"" ter izpostavili, da mora Rusija ""zmanjšati napetosti in si prizadevati za diplomatsko rešitev"", tudi v okviru t. i. normandijskega formata in sporazumov iz Minska.
Rusija si je leta 2014 priključila ukrajinski polotok Krim, česar ni mednarodna skupnost nikoli priznala. Istega leta so proruski separatisti prevzeli nadzor nad vzhodnimi regijami Ukrajine in razglasili neodvisnost, ki prav tako ni doživela mednarodnega priznanja.
Putin vztraja, da ima Rusija pravico braniti svojo varnost 
Ruski predsednik pa je danes prvič javno spregovoril o zaostrovanju napetosti med Rusijo in državami zveze Nato z ZDA na čelu. Na novinarski konferenci po srečanju z grškim premierjem Kiriakosom Micotakisom je vztrajal, da vodi Rusija ""miroljubno zunanjo politiko, vendar ima pravico braniti svojo varnost"". Zavezništvu je nasprotno očital ""očitno izzivalno"" in ""najmanj neprijateljsko"" politiko do Rusije.
Na vprašanje, ali namerava vojake, ki jih Rusija že nekaj časa kopiči ob meji s svojo zahodno sosedo, v resnici poslati na ozemlje Ukrajine, ni želel jasno odgovoriti, saj da gre pri tem vprašanju za provokacijo. Je pa dejal, da bi bilo zgolj gledati, kako se zveza Nato vse bolj približuje Rusiji, ""zločinska nedejavnost"".
""Ni mogoče, da nas ne bi skrbela možnost sprejetja Ukrajine v zvezo Nato, saj bo temu nedvomno sledila namestitev vojaških kontingentov, oporišč in orožja, ki nas ogrožajo,"" je poudaril in dodal, da je širitev Nata na vzhod za Rusijo ""zelo občutljivo"" vprašanje.
""To je eno ključnih vprašanj, ko gre za ohranjanje varnosti Rusije na srednji in celo daljši rok. (...) O tem smo ves čas govorili, tudi javno, in svarili svoje partnerje, da je (širitev Nata) za nas nesprejemljiva,"" je nadaljeval Putin. Tudi Bidnu je v torek povedal, da zahteva Moskva pravna jamstva Zahoda, da Ukrajina ne bo vstopila v Nato.
""Seveda ima vsaka država pravico izbrati način zagotavljanja lastne varnosti, ki se ji zdi najbolj sprejemljiv. A to mora biti storjeno tako, da ne posega v interese drugih držav in ne spodkopava njihove varnosti,"" je po poročanju ruske tiskovne agencije Tass še dodal predsednik.
Putin je sicer pogovor z Bidnom označil kot konstruktiven, vsebinski in odkrit ter ocenil, da bosta dialog nadaljevala.
Tudi ukrajinski predsednik Volodimir Zelenski je videokonferenco ocenil kot pozitivno. ""Menim, da je ukrajinska zmaga, da so ZDA vedno podpirale Ukrajino, našo suverenost, našo neodvisnosti,"" je dejal. Dodal je, da prepozna posebno osebno zavezanost Bidna Ukrajini. Ob tem je še dejal, da bo lahko komentiral podrobnosti pogovorov šele po telefonskemu pogovoru s predsednikom ZDA. Zelenski in Biden naj bi se po telefonu predvidoma pogovarjala jutri.
Spomnimo
Biden in Putin sta v torek govorila kar dve uri, predvsem o zaskrbljenosti zahodnih zaveznic zaradi kopičenja ruskih vojakov ob meji z Ukrajino. Tam naj bi jih bilo že okoli 100.000, invazija pa naj bi se po nekaterih ocenah obetala že konec januarja. Biden je Putinu zagrozil z velikimi gospodarskimi ukrepi, če bi se invazija v resnici zgodila.
Rusija očitke Zahoda zavrača in vztraja, da je njena politika miroljubna ter da je problem v širitvi zveze Nato na Vzhod oziroma da na vstop Ukrajine v Nato ne more pristati, saj bi bila s tem ogrožena njena varnost. Putin je od Bidna v torek terjal pravna jamstva Zahoda, da se to ne bo zgodilo.

"
https://www.24ur.com/novice/slovenija/preiskovalka.html,"Bobnarjeva: Če politika že potrka na vrata generalnega direktorja Policije, potem mora tam tudi ostati","Aktualni generalni direktor Policije Anton Olaj je stopil pred preiskovalno komisijo DZ, ki ugotavlja morebitno politično odgovornost nosilcev javnih funkcij, zaradi suma nedopustnega političnega vmešavanja v delo Policije in političnega vplivanja na potek oziroma izid predkazenskih in drugih postopkov. Olaj je  moral odgovarjati predvsem na vprašanja o kadovskih menjavah, pa tudi na vprašanja o ravnanju Policije na protestih 25. junija, ko je policija ob Prešernovem spomeniku posredovala proti t. i. rumenim jopičem. Člane komisije je zanimala tudi uporaba solzivca na protestih 5. oktobra. Za Olajem so začeli zaslišanje še njegove predhodnice Tatjano Bobnar, vendar ga na tokratni seji še niso zaključili.","

Uvodoma je Olaj zatrdil, da so razmere v slovenski Policiji zelo dobre in zavrnil očitke obeh policijskih sindikatov. Zatrdil je tudi, da je domnevni strah načelnikov policijskih postaj, ki so po zakonu o organizaciji in delu policije postali zgolj vršilci dolžnosti, da bodo izgubili službo, če ne bodo zvesti ali postopali po nareku Generalne policijske uprave, neutemeljen. ""Nihče ne bo izgubil službe, dejstvo. Tudi že do zdaj, kdor koli se je izkazoval, da bi lahko bil na drugem delovnem mestu bolj učinkovit, se je v okviru upravljanja s kadrovskimi resursi zagotavljalo, da so ti ljudje napredovali ali pa prevzemali druge naloge,"" je Olaj zagotovil, da bodo ""ti ljudje bodo več ali manj nadaljevali s svojim delom"". 
Olaj je odgovarjal tudi na očitke da se je zreducirala vloga Nacionalnega preiskovalnega urada (NPU). Predsednika komisije Rudija Medveda (LMŠ) je zanimalo, ali je bila to njegova ideja ali je bilo to po nareku politike. Za vodenje NPU namreč ni razpisa in mandata, vodenje urada je prevzela Petra Grah Lazar, ki so ji očitali tudi pomanjkanje referenc. Iz preiskovanja najresnejših oblik gospodarske kriminalitete, pa je NPU prešel na preiskavo tega, ali so protesti vplivali na širjenje okužb. ""NPU ohranja svojo avtonomnost, tako kot prej. Delajo dobro, dobro sodelujejo s tožilstvom, pozna se akademska širina Grah Lazarjeve,"" pravi Olaj, ki je prepričan, da na takih mestih potrebujemo menedžerje. 
Braniti se je moral tudi očitkov o kadrovanju na Policiji, na primer v Kamniku in Mariboru: ""Sleherna kadrovska odločitev je bila skladna s predpisi,"" vztraja Olaj. 
Ukrepanje proti t. i. rumenim jopičem
Dotaknili so se tudi protestov 25. junija, kjer je Policija s prizorišča odstranila t. i. rumene jopiče. Olaj je potrdil, da drži, da je sprva pohvalil policiste, da so tistega dne opravili ogromno delo in obvladali varnostno tveganje okoli osrednje državne proslave. Naslednji dan pa so prišli še pisno poročilo o dogajanju in odzivi javnosti na družbenih omrežjih, zato je zahteval dodatna pojasnila. Zanimalo ga je, zakaj niso bili enaki vatli za vse udeležene, zakaj so eno skupino odstranili s spomenika, druge pa ne. Zatrdil je, da pa ni precej nikakršnih navodil od notranjega ministra Aleša Hojsa ali katerega drugega policijskega funkcionarja.  
Opozorili sta, zdaj že premeščeni direktor PU Ljubljana Boštjan Glavič in Nermin Isić, ki je takrat v operativnem štabu vodil varovanje neprijavljenega shoda, po Olajevih besedah prejela zaradi ugotovljenih kršitev pogodbe o zaposlitvi, ne zato, ker so ukrepali zoper t. i. rumene jopiče, ampak zato ker niso ukrepali enako proti drugim, ki so takrat ravno tako kršili red in mir. Olaja je zmotilo tudi, da veliko policistov na tistem shodu ni imelo prižganih kamer. 
Ravnanje Policije na protestih
Nedavno je DZ časovni okvir preiskave razširil, predvsem v luči povečane policijske represije v zadnjih mesecih, je takrat povedal predsednik komisije. Vprašanja o tem so danes letela tudi na Olaja. Medvedove besede so se nanašale zlasti na uporabo prisilnih sredstev Policije zoper protestnike. Največ pozornosti javnosti je verjetno poželo dogajanje na protestu 5. oktobra, ko so policisti precej izdatno uporabili tudi vodni top in solzivec.
""Fantje so tisti dan odlično delali,"" je komisiji zatrdil Olaj, ki pravi, da so si vsi policisti ob pomembnem dogodku slovenskega predsedovanja EU prizadevali, da bi obvladali protest ter vzpostavljali javni red in mir. V teku pa je še preiskava, zakaj so plinski naboji denimo leteli tudi na prazen trg in v park Tivoli. 
Dejal je, da so pretehtali vse situacije, ""tudi tisto, kar je bilo dobro, in tudi tisto, kar ni bilo dovolj dobro"". Dejal je, da je zdaj njihova zadolžitev na GPU, da uvedejo določene spremembe – v okviru izobraževanja ali drugih ukrepov ali postopkov, da do podobnih situacij ne pride več, ali pa vsaj v zmanjšanem številu.  
""Ko se zadeva začne 'akcijsko dogajati', takrat lahko pride tudi do pomanjkljivosti. Prihaja do neposrednih stikov med protestniki in policisti, na policiste se meče kamenje, poškodovani so,"" je opisoval. ""Fantje so tisti dan odlično delali,"" je komisiji zatrdil Olaj, ki pravi, da so si vsi policisti prizadevali, da bi obvladali protest ter vzpostavljali javni red in mir. V teku pa je še preiskava, zakaj so plinski naboji denimo leteli tudi po praznih trgih v središču Ljubljane in parku Tivoli, kjer policisti niso bili neposredno napadeni, oblak solzivca pa je zajel mimoidoče.
""Policisti je v stresu moral odreagirati, na glavi ima čelado z vizirjem, verjetno je zarošen, moral je izbrati pravi naboj. Prave naboje ene od drugih ločijo neke črtice, dve ali tri, ne vem točno. Lahko je pomotoma, ker ni dobro videl, vzel napačni naboj, ki je letel predaleč,"" odgovarja Olaj, ki meni, da bi morali biti različni naboji intenzivno obarvani z neko fluorescentno barvo, da bi bili že od daleč vidni.   
Po ugotovitvah nadzora, ki ga je opravilo pet članov komisije DZ za nadzor obveščevalnih in varnostnih služb (Knovs), so bili sicer v dveh operativnih centrih Policije v času protesta notranji minister Aleš Hojs, njegov državni sekretar Franc Kangler, državni sekretar za nacionalno varnost v kabinetu premierja Žan Mahnič in generalni direktor Policije Anton Olaj. Petčlanska strokovna komisija, ki jo je po shodu imenoval Olaj, je sicer ugotovila, da so policisti prisilna sredstva uporabili strokovno in zakonito.
Sukičeva: Znaki zlorabe uradnega položaja
Izpostavljeni so bili tudi očitki o vplivu politike, ko je Mahnič pozval k kaznovanju članov policijskih sindikatov. Govora je bilo tudi o ravnanju glede opozoril pred odpovedjo pri dveh sindikalistih, Kristjanu Mlekušu in Roku Cvetku. ""Opozorilo je zakonsko predpisano in dopustno pravno. Ukrep je bil uporabljen v skladu s predpisi in tukaj ni potrebno, zato ker vodja delovnega kolektiva ukrepa v skladu z zakonom o delovnih razmerjih,"" je zatrjeval Olaj. ""O tem obstaja judikatura. Na tem področju pa sploh ne orjemo ledine. Nimate prav, inštrument,  ki je bil uporabljen, je bil zakonit in pravno dopusten. Gre za pravno materijo, nič ni bilo storjenega narobe,"" je zatrdil Olaj in sindikaliste pozval k sodelovanju: ""Sam nimam nobenega cilja kogarkoli vreči iz službe, ker nas je premalo.""
Poslanka Levice Nataša Sukič pa je ocenila, da gre za znake zlorabe uradnega pložaja. Prepričana je namreč, da delovnopravnega postopka zoper predsednika sindikata ne bi smel uporabiti, ampak bi lahko uporabil le kazensko ali prekrškovno pravo. Po njenem prepričanju je izpolnil elemente kaznivega dejanja po drugem odstavku 200. člena kazenskega zakonika, kar je v njenem očitku Olaju ""to, kar ste si privoščili"". In kot je dejala, je zato predsedniku komisije predlagala, da se generalnega direktorja Policije naznani posebnemu oddelku Specializiranega državnega tožistva (SDT): ""Ne morete zdaj vi tu presojati, ker očitno se niste poglobili v vse to, kaj ste kršili,"" je Olaju dejala na seji. 
Bobnarjeva prepričana, da Policija ne sme biti podaljšana roka politike
Bobnarjevo je na čelo Policije kot prvo žensko imenovala vlada Marjana Šarca decembra 2018, vlada Janeza Janše pa jo je zamenjala na svoji ustanovni seji marca 2020. Nekdanja generalna direktorica, ki se je v času opravljanja funkcije jasno zoperstavila političnim pritiskom in zatrdila, da ""policija ni in ne bo podaljšana roka politike"", je danes uradno zaposlena v vodstvu Policije, sicer pa naj bi bila del kadra, ki so ga ""umaknili"" v Tacen.
Bobnarjeva, ki je na Policiji zaposlena že skoraj 30 let, je uvodoma na seji poudarila, da nima namena obrekovati ali povzročati škode sistemu. Žalosti jo, ko bere komentarje, da se skuša policijo prevzeti: ""Če politika že potrka na vrata generalnega direktorja Policije, potem mora tam tudi ostati, sicer izgubi transparentnost in zaupanje ljudi,"" je poudarila in zatrila, da politika v njenem času na predkazenske postopke ni vplivala.  
Prepričana je tudi, da bi morala policija med epidemijo ljudem pomagati in svetovati. Zato je izpostavila vprašljivost načela sorazmernosti glede ograjenega Trga republike na tak način, kot se je ogradil lani poleti, ter kaznovanja zaradi ""bureka, rogljičkov, mariborskih dijakov"". 
Razmišlja, da so mandati v Policiji sicer lahko dobra rešitev, a opozorila, da niso bili vnaprej določeni kriteriji, po katerih se bo vodstven kadar izbiral. Meni, da bi morali biti sestavni del tega postopka tudi psihologi. 
Dejala je, da svoje razrešitve marca lani nikoli ni problematizirala, saj da je to pač pristojnost vlade. Kot pravi, sta primoredajo z naslednikom Antonom Travnerjem konkretno izvedla, sama pa se je nato preselila v drugo pisarno nasproti. ""Junija pa je povedal, da na strani MNZ ne želijo moje fizične prisotnosti na Litostrojski, zato sem se morala umakniti na vogal, na drugi del hodnika, zato da niso videli mnene tam v pisarni, ko so prihajali k njemu na obisk - tako mi je on to potolmačil,"" je opisala. Po njenih besedah je dejal, da je pred prihodom na to delovno mesto ""na Gregorčičevi"" dobil dva pogoja - zamenjavo direktorja Uprave kriminalistične policije (UKP) in Nacionalega preiskovalnega urada (NPU).  
Ocenjuje, da se v zadnjem letu in pol se nad njo vrši diskreditacija in šikaniranje. ""Vse to se je očitno začelo po nadzoru komisije KNOVS v februarju na Generalni policijski upravi, kjer je ta komisija od nas zahtevala seznam tistih, ki naj bi vpogledovali v osebne podatke politikov in določene zadeve, kjer se niso izvajali prikriti preiskovalni ukrepi, zato pač teh podatkov nismo posredovali,"" je dejala in zatrdila, da so ravnali v skladu z zakonom. 
Kot pravi, ji je Mahnič ob nadzoru dejal, ""da vkolikor mu ne dam podatkov, naj pomislim na svojo prihodnost"", kar je razumela kot grožnjo, zato je podala prijavo. Maja pa je s strani ljubljanskega okrožnega državnega tožilstva na doma prejela završbo te svoje prijave, ki pa nima oznake stopnje tajnosti, zato je njeno vsebino prebrala tudi članom komisije. Ti so nato sklenili, da bodo tudi sami pridobili sklep tožilstva.
Šesta redna seja preiskovalne komisije je bila prekinjena, datum nadaljevanja še ni določen. 
Medved: Olaj se spreneveda 
Po končani seji je predsednik komisije Rudi Medved podal izjavo. Kot je dejal, se je pokazalo, da želi vodstvo Policije na vsak način ustvariti vtis, kako so razmere znotraj samega sistema idealne. Generalni direktor Policije Olaj se je danes skliceval na razultate merjenja klime v slovenski Policiji, v isti sapi pa je zanemaril vse, kar o stanju znotraj sistema govorijo sindikati, je poudaril Medved. 
Spomnil je, da je v dva policijska sindikata vključenih skoraj 8000 zaposlenih v Policiji, predsednika pa imata o stanju v Policiji drugačno mnenje, kot ga je skušal predstaviti Olaj, je dodal. ""In ko predsednika povesta, da je stanje apatično, da tako slabega stanja še ni bilo, jima Olaj da opomin, opozorilo pred prekinitvijo delovnega razmerja. Danes je pojasnjeval, da se je to zgodilo zato, ker obrekujeta,"" je povedal Medved. 
Kot je dodal, je šel direktor Policije še dlje, ko je razlagal, kako v času svojega mandata ni nikogar prestavil ali razrešil s položaja. ""Seveda ne, ker ljudje odhajajo sami. Zgovoren primer je odhod direktorja PU Ljubljana. Olaj pa pravi, da je vse v redu.""
Olaj po besedah Medveda prav tako ne ve, kaj počnejo bivši policijski šefi, ki jih je trenutna vlada zamenjala. Ti ljudje se, kot je dejal Medved, počutijo degradirane in užaljene, saj ne morejo opravljati svojega dela. Olaj pa pravi, da so navdušeni, je komentiral Medved. ""V Tacnu so posebne sobe ra razmislek bivših šefov Policije, ki niso bili všeč vladajoči politiki."" 
Da generalni direktor Policije kljub svojemu zatrjevanju pri delu ni avtonomen pa po njegovih besedah kaže tudi primer protesta na Trgu republike, na katerem so protestniki zažigali kartonaste stole. Takrat naj bi Olaj po Medvedovih besedah preko sporočila pri nekdanjem direktorju PU Ljubljana preverjal, zakaj niso uporabili vodnega topa, čeprav naj bi sam dobro vedel, v katerih skrajnih primerih Policija lahko uporabi vodni top, uporabo pa mora odobriti tudi generalni direktor Policije. ""In seveda je popolnoma jasno, da je takšno vprašanje dobil od nekoga iz politike in ga je posredoval naprej,"" je prepričan Medved.
Tudi siceršnje delo Policije na protestih po Medvedovi oceni kaže na to, da vodstvo slovenske Policije ravna v skladu s ""slovensko vladajočo politiko pod vodstvom stranke SDS"". Današnje pričanje Bobnarjeve pa je po Medvedovih besedah na laž postavilo tudi nekdanjega generalnega direktorja policije Antona Travnerja. Ta je po navedbah Bobnarjeve njej sami povedal, da bo lahko zasedel mesto generalnega direktorja Policije pod pogojem, da takoj zamenja nekdanjega šefa Nacionalnega preiskovalnega urada Darka Muženiča in nekdanjega šefa kriminalistične Policije Boštjana Lindava, kar je Travner na zaslišanju pred komisijo sicer zanikal.
"
https://www.24ur.com/novice/slovenija/imamo-policijskega-ministra-in-policiste-ki-postajajo-vojaki.html,"'Imamo policijskega ministra in policiste, ki postajajo vojaki'","""Leta in leta dela z ljudmi so šla v nič. Smo samo še organ, ki kaznuje. Policisti niso več odločevalci, pač pa le še izvrševalci, ki nimajo več možnosti razmišljati s svojo glavo. Tisto, kar so se naučili v svoji karieri, nič več ne pomeni. Postajajo vojaki."" Tako o trenutnem dogajanju razmišlja upokojeni policist, ki je dolga leta stal na prvi bojni liniji nasproti protestnikom. Njegove izkušnje in besede današnje pričevanje generalnega direktorja Policije postavljajo v povsem drugačno luč.","Če kdo ve, kako potekajo priprave in izvedba policijskega varovanja shodov in protestov, je to Vlado Ščavničar. Vso svojo 35-letno kariero v Policiji je bil, kot temu reče sam, ""splošnjak"", bil je pomočnik komandirja na PP Ljubljana Center, za Bežigradom in na Viču ter komandir v Grosupljem. Danes, tretje leto v pokoju, z velikim neodobravanjem spremlja, kar doživljajo njegovi kolegi. Z njim smo se pogovarjali o trenutni situaciji v Policiji, napetostih na ulicah in nasilnih izgredih, o napakah in morebitnih rešitvah ter o posledicah, ki jih vse to pušča. 
Kar sedem let, med letoma 2002 in 2009, ste bili pomočnik komandirja PP Ljubljana Center, veliko izkušenj imate z varovanjem shodov in protestov. Kako je bilo takrat v primerjavi z danes? 
Res je, v tem obdobju na Trdinovi praktično ni bilo večje prireditve ali shoda, pri katerem ne bi bil zraven kot vodja varovanja na terenu. Bila so študentska zborovanja, zborovanja proti politiki ZDA na Bližnjem vzhodu ali v arabskem svetu – Kuvajt, Irak, Iran. Protestirali so sindikati, istospolno usmerjeni, izbrisani … Zdi se mi, da so imeli protestniki takrat jasnejše cilje, kaj želijo doseči. Danes pa nimajo neke enotne ideje. Eni se ne bi cepili, drugi ne bi nosili mask, tretji se ne strinjajo z Janšo, četrti se ne strinjajo s politiko vlade, peti se ne strinjajo z ničimer ... Protestirajo samo zato, da protestirajo. 
Pa je bila situacija kdaj tako napeta, da ste morali na demonstracijah uporabiti solzivec ali celo vodni top?
Nikoli. Protestniki so pred ameriškim veleposlaništvom zažgali zastavo, kak posameznik je kdaj skočil v policista, večjih spopadov pa ni bilo. Vodni top kot prisilno sredstvo ni bil nikoli uporabljen, prav tako se ne spomnim, da bi kdaj uporabili solzivec za razbijanje množic. Večinoma smo se osredotočali na posameznike, ki so bili provokatorji. Izločili smo jih iz množice in ta se je umirila. 
Policija nikoli ne razkriva svoje taktike glede varovanja shodov. Ali nam lahko vsaj približno opišete, kako potekajo priprave na to? 
Razlikujejo se že glede na to, ali je shod prijavljen ali ne. Shod je ustavna pravica ljudi, Policija ga ne more vnaprej preprečiti, razen ko je iz same prijave jasno, da je uperjen v rušenje ureditve, kršenje javnega reda in storitve kaznivega dejanja. Takrat se upravni enoti predlaga, da ga prepove. Če je prijavljen, se stvari dogovorijo že ob prijavi – vemo, kdo bo skrbel za potek, vsebino, varovanje in. Če shod ni prijavljen, pa pred tem poteka pridobivanje informacij, ki zajema spremljanje družbenih omrežij, spoznavanje organizatorjev in nabiranje informacij o tem, kaj so v preteklosti že storili. Kajti resnični organizatorji so po navadi dobro skriti, ker nočejo prevzeti odgovornosti za razmere, ki bodo nastale, ali pa se bojijo, da bodo izgubili svoj status.
Glede na zbrane informacije se potem oceni, koliko ljudi in kakšna sredstva bodo potrebna za varovanje. Najpogosteje uporabljena sredstva so ograje. Računaš, da bodo policisti uniformiranci in policisti posebne enote z ukazi in fizično silo lahko obvladali situacijo, za vsak primer, če bi stvari eskalirale, pa je treba računati tudi na ostala sredstva. Sam sicer tukaj prej kot vodni top in solzivec vidim druga sredstva, ki so milejša, na primer na konjenico – z njo lahko zastrašiš, potiskaš, razbiješ množico. Tudi s posebno policijsko enoto bi se dalo storiti še marsikaj. Je pa tukaj vprašanje, kaj želi doseči politika. Dejstvo je, da imamo policijskega ministra in ne ministra za notranje zadeve. Ministra, ki se direktno spušča v debato, kako naj bi Policija obvladovala svojo taktiko in metodiko. Komentira, zahteva in ukazuje, kar je zame nedopustno.
No, ko sva že ravno pri tem. Se je v ""vaših časih"" kdaj zgodilo, da bi kakšen minister prišel v operativni štab sredi dogajanja – med protestom? 
Tega nisem nikoli videl ali slišal za kaj takšnega. Ja, generalni direktor, direktor policijske uprave, uprave uniformirane policije, kateri koli uslužbenec Policije. Ali pa da so komu med obiskom posamezne policijske uprave pokazali še štab. Ne pa, da bi šel nek funkcionar oz. politik v štab neposredno ob odvijanju shoda, da bi na ekranu gledal, kaj se dogaja na terenu. 
Kaj konkretno pa se takrat dogaja v štabu? 
V štab prihajajo vse informacije s terena ob dogodku. Od tod se informacije pošiljajo na teren in od tod se ukazuje, kaj naj se izvede. Odločevalci dajejo navodila, kakšna taktika se bo izbrala za varovanje, koliko sredstev bo uporabljenih in katera.
Če torej v štab pride neka oseba na položaju in komentira situacijo – bi lahko bilo to razumljeno kot navodilo, kako ravnati? 
Absolutno. V štab niso imenovani ""kar eni"". Tam odločitve sprejema oseba, ki ima izkušnje in je na ta položaj napredovala. To ni človek, ki je prišel iz politike, običajno ima za seboj neko policijsko kariero. Če pa v štab pride nekdo na položaju, bo to – četudi bo ta oseba vztrajala pri svojem strokovnem znanju in izkušnjah – zagotovo nekje zadaj vplivalo na njeno odločitev. Ne moreš biti neobčutljiv za mnenje nekoga, ki pride z vrha. Ta služba je hierarhično organizirana, prej ali slej dobiš po grbi, ker nečesa nisi upošteval.
Kako pa vi gledate na proteste, ki jih spremljamo že toliko časa, in odziv policistov 5. oktobra, ko se je Ljubljana kopala v oblakih solzivca?
Protestniki so zbrani z vseh vetrov in imajo popolnoma različne ideje. Ni neke enotne ideje, kaj sploh želijo doseči, zato jih ni težko zapeljati levo, desno, gor, dol ... jih izkoristiti. Nekaj vrnjencev daš noter in stvari gredo hitro tja, kamor nekdo želi. Kdo, pa je vprašanje. Ali je to politika, posamezniki, kriminalna klientela … Dvomim, da osebi, ki se v medijih pojavljata kot organizatorja, organizirata shode, ker želita, da se tam izvaja nasilje. Obe sta zelo pametni, in če je nekdo kulturnik, zelo dobro ve, da beseda zaleže bolj kot sila. Mislim, da so ju izkoristili. Slabo pa je, da tega nista predvideli.
Odziv policistov pa je vprašljiv. V trenutku, ko se nekaj odvija, se moraš hitro odločiti. Če imaš že vnaprej nek ukaz ali intenco, da nekaj ni dovoljeno, da se nečesa ne želi slišati ali videti, da mora Policija to preprečevati … je lahko to v nasprotju s taktiko, metodiko in splošnim načinom dela Policije. Mislim, da se kolegica Mikulanova, ki je v začetku 90. let uvajala policijsko delo v skupnosti, danes križa, ker ni nič usmerjeno v to, kaj bo po tem. Policija izgublja ugled, spoštovanje, strokovnost. Že res, da ob takih priložnostih nekateri policisti izživijo svoje frustracije, ker vedo, da zaradi svojega ravnanja ne bodo obravnavani, kot bi bili sicer. Večina policistov pa dela v skladu s stroko in zakonito. A če dobijo ukaz, ga izvršijo. Ukrepanje zoper množico je koordinirano in komandirano od zgoraj navzdol. Ne vem, ali je bila na tem protestu potrebna uporaba takšnih prisilnih sredstev ali ne, ker nisem bil tam. Sodeč po tem, kar sem videl v medijih in na družbenih omrežjih, bi se dalo tudi drugače.
Kako pa bi v takem primeru ravnali vi?
Občutek imam, da Policija ne sodeluje z organizatorji. Četudi shod ni prijavljen, je treba stopiti v stik z ljudmi, ki smo jih identificirali kot organizatorje, in jih poslušati, jim dati možnost, da povejo svoje, četudi so nastrojeni zoper Policijo. Marsikaj se da usmeriti že prej. Se dogovoriti, potem pa držati tega človeka za besedo. Če stvari eskalirajo, je prva stvar individualno izvzemanje posameznikov, provokatorjev iz množice. Ljudje imajo pravico protestirati, nimajo pa pravice razbijati. In množica ni šla tja, da bi razbijala, ampak da bi povedala in dopovedala. Res pa je, da vseh teh shodov ne bi bilo, če bi jo kdo slišal. 
Brez vodnega topa in izstreljevanja solzivca bi gotovo šlo. Tudi če je na shodu 10.000 ljudi, niso vsi tisti trenutek v bojni pripravljenosti. So posamezniki, ki se jih da izločiti s taktiko delovanja PPE, če to ne gre, je tukaj še konjenica ... Vodni top in solzivec sta skrajni prisilni sredstvi, ki bi ju uporabili ob zažiganju smetnjakov, ropih trgovin, pretepih ljudi med seboj ... tega pa tukaj ni bilo. Ko pa je shod enkrat razpuščen, ko se ljudem ukaže, naj se razidejo, morajo to storiti. Če tega ne storijo, jih ne prosiš, temveč ukrepaš. Množico razbiješ. Odstraniš tiste, ki pozivajo k vztrajanju. Ostali bodo prej ali slej šli.
Komisija je ugotovila, da so pripadniki posebne policijske enote za izstrelitev solzivca napačno izbrali naboje z daljšim dometom. Se takšna napaka lahko zgodi?
Ne. Ne more se zgoditi, da dobijo policisti, ki izvajajo naloge, za zadolžitev drugačne naboje ali izstrelke. Saj nismo Alec Baldwin, ki dobi naboj v pištoli. Imamo strokovnjake orožarske stroke. Vse, kar je bilo uporabljeno, je bilo dano. Lahko pa, da je bil izdan napačen ukaz.
Kaj pa vam o trenutni situaciji pripovedujejo nekdanji kolegi, s katerimi ste še vedno v stiku? 
Policisti, s katerimi sem v stiku, sicer niso neposredno vključeni v dogajanje, poznajo pa situacijo. Pravijo, da niso več odločevalci, ampak le še izvrševalci. Organizacija te službe je hierarhična, vedno je bil nekdo nad teboj, ki ti je lahko nekaj ukazal, ampak znotraj nekega okvira. Zdaj pa vse, kar si se naučil v svoji karieri – od šolanja do dela na terenu, znanja in izkušenj – ne pomeni nič več. Jaz kot strokovnjak na nekem področju nimam več možnosti razmišljati s svojo glavo in odločati. Vse skupaj pelje v to, da policisti postajajo vojaki, toda obstaja bistvena razlika med tema dvema uniformiranima službama. Vojak je neposredni izvajalec ukaza, policist pa mora sam poznati stvari, zakonodajo, taktiko in metodiko ter delati v skladu s tem. Ko se gre v množico, se deluje po ukazu ali po vnaprej dogovorjenem načrtu, ampak vseeno mora biti policist tisti, ki bo zadnji filter pred izvedbo nečesa. To je delovanje zoper množico, zoper svoje ljudi!
Znašli so se torej v nehvaležnem položaju. Protestniki nekako pričakujejo, da se jim bodo pridružili, pozivajo jih, naj odložijo čelade in prestopijo na njihovo stran. A še najbližje temu je bil dvignjen palec policista na motorju, ki se je lani fotografiral z enim od protestnikov. Zakaj tega ne storijo? 
Videli smo, kakšne so bile posledice tega dejanja, samo dvignjen palec je imel tak odmev. Fantje se bojijo za svoje službe, za svojo integriteto. Vsi imajo družine. Težko se bodo tudi pridružili množici, ki nima izdelanih jasnih stališč o tem, kar hoče doseči. Če bi bila ta stališča jasna, če bi se zagovarjale neke vrednote te družbe, sem prepričan, da bi se policisti odločili drugače. Tudi vodstveni kader – vsaj srednji menedžment, ki je najbolj na udaru. Določena politična prepričanja v Policiji so se spremenila, a vrednote so ostale skupne vsem. S tem je treba policiste pridobivati na svojo stran – z vrednotami, ne s političnimi stališči.
Škoda je torej storjena, rekli ste sami – ugled, ki ga je Policija dolgo gradila, je močno upadel. Kdaj, če sploh, ga bo lahko pridobila nazaj?
Zelo težko. Policija je na lestvici zaupanja poskočila v osamosvojitveni vojni ali v postopkih pred tem. Za upad niso krivi policisti ali odločevalci, ampak sam vrh Policije in politika, ki jo vodi. Nekaj se bo verjetno spremenilo z volitvami. Upajmo. A to ne bo prineslo ugleda, spoštovanja, fantje bodo imeli zaradi tega težave pri delu. Leta in leta dela z ljudmi so šla v nič. Smo samo še organ, ki kaznuje. Policija si bo ugled zagotovila šele takrat, ko bodo naredili rez na sistemski ravni in generalnega direktorja izključili iz možnosti vsakokratnih zamenjav. In ko bo to lahko strokovnjak, ne glede na to, kakšna bo dnevna politika. Ni treba, da je kompatibilen s politiko. Politika naj bo kompatibilna z vrednotami te družbe.
Kaj pa menite o zadnjem predlogu notranjega ministra, da bi stroške varovanja shodov morali plačati organizatorji? 
Ja, ta je pa lepa. Če hočeš še bolj omejiti svobodo izražanja, pravico do zbiranja, druge svoboščine in pravice, konec koncev omejiti demokracijo in vpeljati enoumje, pač predlagaš, da vse stroške nosi organizator. Plačilo varovanj je že v veljavi, vendar le za prireditve, očitno bi rad minister na enak način otežil ali celo onemogočil zbiranje ljudi oz. javne shode. Ta ""osebek"" se požvižga na ustavo in mednarodne akte o pravicah in svoboščinah.
"
https://www.24ur.com/novice/svet/preiskovalna-komisija-o-nabavi-hitrih-testov-med-pricami-tudi-klemen-nicoletti.html,Tomičeva: Hitri testi podjetja Majbert Pharm niso ustrezali strokovnim kriterijem,"Preiskovalna komisija, ki preiskuje domnevno odgovornost za finančno neustrezne ukrepe in sum neupravičenega omejevanja pravic pri izvajanju ukrepov, povezanih z epidemijo, se je danes ukvarjala predvsem z nabavami hitrih antigenskih testov. Napovedano je bilo tudi zaslišanje Klemna Nicolettija, direktorja družbe Majbert Pharm, ki pa se seje ni udeležil. Da testi, ki jih je dobavilo podjetje, niso ustrezali strokovnim kriterijem za uporabo v presejalne namene, pa je na zaslišanju dejala vodja strokovne skupine za hitre teste pri ministrstvu za zdravje Viktorija Tomič. ","Komisija je imelo za danes v načrtu zaslišanje petih prič. Najzanimivejša bi moral biti zadnja, ko bi pričal direktor in solastnik družbe Majbert Pharm Klemen Nicoletti. Ta se zaslišanja na koncu ni udeležil. Po Pavšičevih besedah so mu vabilo na zaslišanje sicer vročili.
Kot prvi je bil danes zaslišan Miroslav Petrovec, predstojnik inštituta za mikrobiologijo in imunologijo in vodja laboratorija za diagnostiko virusnih infekcij. Bil je tudi član strokovne skupine, ki je vladi predlagala ukrepe. 
Glede ocenjevanja hitrih testov je povedal, da je bila njegova vloga v skupini manj pomembna in da je ogromno pomembnega dela v skupini opravila Viktorija Tomič, ki je po njegovih besedah skušala z vsem znanjem pomagati, da če se že uporabljajo hitri testi, naj se uporabijo najboljši. Sam je sicer izrazil precej dvomov v antigenske teste, ker imajo po njegovih besedah nekoliko nizko občutljivost in ne smejo biti odločilni za diagnozo.
S pojavom epidemije pa je na mize po njegovih besedah prišlo ogromno ponudb za antigenske teste. Na IMI so validacijo hitrih testov zavrnili, Petrovec pa je kot razlog navedel preobremenjenost kadra in to, da je pri oceni antigenskih testov problem, ker je treba za primerjanje s PCR-metodo odvzeti še en bris, za kar pa bi potrebovali mnenje etične komisije.
Petrovec, ki strokovnosti zaposlenih na NLZOH popolnoma zaupa, je na Pavšičevo vprašanje, kako komentira, da je NLZOH, ki validaciji testov ni namenjen, vzel v validacijo samo enega proizvajalca in samo en test in ugotovil, da je ta ustrezen za nadaljnjo uporabo, med drugim odgovoril, da je NLZOH po funkciji tisti, na katerega se minister obrne. Meni pa, hipotetično, kot je dejal, da imajo dovolj znanja, da bi to lahko pravilno ocenili.
V pričanju je sicer kot tisto področje, ki so ga z vidika njegove stroke odločevalci po njegovem mnenju preveč preslišali, izpostavil problematiko hitrega širjenje mest za odvzeme brisov na okužbo z novim koronavirusom iz nosnega dela žrela, saj je bilo za jemanje brisov usposobljenih malo ljudi, s tem pa večja možnost za napake. Je pa dejal tudi, da je Slovenija med državami, kjer se opravi največ testov, kar je ""sicer pohvalno, ampak vedno se moramo vprašati, ali smo s tem res kaj vplivali na epidemijo"".
Tomičeva: Hitri testi podjetja Majbert Pharm niso ustrezali strokovnim kriterijem
Kot druga priča je nastopila Viktorija Tomič, vodja strokovne skupine za hitre teste. Povedala je, da hitri testi podjetja Majbert Pharm niso dosegli razpisnih pogojev, prav tako tudi ne strokovnih zahtev. Uvodoma je pojasnila, da je skupino proti koncu lanskega leta imenovalo ministrstvo za zdravje, pred začetkom uporabe hitrih antigenskih testov. Naloga štiričlanske skupine je bila priprava strokovnih priporočil za njihovo uporabo.
V skupini so po njenih besedah določili najnižji ustrezni nivo občutljivosti hitrih testov. Proizvajalci so morali v dokumentaciji tako navajati vsaj 95-odstotno občutljivost testov, analiza v laboratoriju pa je morala pokazati vsaj 90-odstotno občutljivost. 90-odstotno občutljivost priporoča tudi Evropski center za nalezljive bolezni (ECDC).
Svetovna zdravstvena organizacija (WHO) pa priporoča nižjo, 80-odstotno občutljivost testov, je dejala. ""Ta priporočila so nekoliko bolj blaga, ker morajo poskrbeti, da lahko tudi v revnejših državah, kjer nimajo logistike (...), steče testiranje,"" je pojasnila odločitev skupine, ki se je odločila za višjo zahtevano občutljivosti.
Verifikacijo hitrih testov Majbert Pharma je opravil Nacionalni laboratorij za zdravje, okolje in hrano (NLZOH). Gre za teste, ki jih je decembra 2020 ministrstvo za zdravje kupilo z namenom splošnega presejalnega testiranja prebivalstva. Tomičeva je ocenila, da na NLZOH v verifikaciji niso odgovorili na vprašanja, ki so si jih postavili. Tako so vseskozi izpostavljali, da testi omenjenega podjetja ustrezajo kriterijem WHO in navedbam proizvajalca, a le v delu, ko so bili analizirani pri zaznavi okužbe med bolnimi osebami.
Spomnila je, da je NLZOH ugotovil, da so testi pri zaznavi okuženih brez simptomov ne zadostuje smernicam WHO, ECDC in strokovne skupine. Hitri testi so bili po njeni vednosti v Sloveniji namenjeni splošni presejalni uporabi, za diagnostiko bolezni pa se še vedno uporabljajo PCR-testi.
Predsednik komisije Robert Pavšič je nato izpostavil, da je NLZOH validiral le hitre teste podjetja Majbert Pharm in da je direktorica NLZOH Tjaša Žohar Čretnik na eni od minulih sej komisije dejala, da je takšno odločitev sprejela sama. Tomičeva je poudarila, da odločitev težko komentira, da pa po njeni strokovni oceni analiza le enega testa ni primerna. Na vprašanje Mojce Škrinjar (SDS) je pojasnila, da bi potencialna analiza primernosti več testov potekala hkrati in tako ne bi bila časovno zamudnejša.
Ob koncu je izrazila obžalovanje, saj bi bila po njenih zagotovilih slovenska mikrobiološka stroka sposobna hitre teste uvesti, kot je treba. Izpostavila je, da se mikrobiologi pri svojem delu najprej temeljito pripravijo in šele nato sprejmejo odločitve, ne pa obratno. Če bi se pri vodenju epidemije covida-19 bolj opirali na stroko, bi po njeni oceni ljudi lažje pripravili k zaupanju. ""Zdaj pa še stroki ljudje ne verjamejo več,"" je spomnila.
Zaslišana tudi nekdanji in zdajšnji generalni direktor Fursa
Med pričami sta bila še Ivan Simič, direktor Finančne uprave, ki je bil v času epidemije član Lahovnikove posvetovalne skupine, ki je pisala protikoronske ukrepe za lajšanje posledic epidemije, in Peter Jenko, nekdanji direktor Fursa. 
Simič je zanikal, da bi se politika vmešavala v njegovo delo. V burni debati je predsedniku komisije Pavšiču večkrat očital, da vprašanja niso v povezavi z vsebino dela komisije. Pavšič je Simiču, ki je bil pred imenovanjem na čelo Finančne uprave RS (Furs) med drugim predsednik vladnega strateškega sveta za debirokratizacijo in član skupine za pripravo protikoronskih paketov ukrepov, postavljal vprašanja v zvezi z njegovimi obiski na finančnih uradih v času, ko je bil član strateškega sveta, o kadrovanju na Fursu v zadnjem obdobju, pa tudi o delovanju dveh podjetij za davčno svetovanje, ki sta v njegovi lasti, a ju zdaj, ko je na čelu Fursa, ne vodi.
Simič je ob tem Pavšiču večkrat očital, da ga sprašuje ista vprašanja, kot jih je dobival od portala necenzurirano.si, očital mu je tudi namigovanja in zlorabe podatkov, kot ""zelo pokvarjeno"" pa je označil poimensko izpostavljanje strank njegovih dveh podjetij za davčno svetovanje.
Simič je ocenil, da ga je Pavšič o strankah spraševal brez utemeljenega razloga in da nimajo s predmetom in pristojnostjo preiskovalne komisije nobene veze, razen podjetja Geneplanet, ki je v povezavi z epidemijo znano kot dobavitelj ventilatorjev. ""Zastopamo vse, leve in desne, delamo zakonito,"" je med drugim dejal Simič in potrdil, da so zastopali tudi Geneplanet.
Pavšič pa je dejal, da želi z vprašanji vzpostaviti ""neko generalno sliko o tem, kaj se po času razglasitve epidemije dogaja na Fursu v Sloveniji"". Dejal je, da vse, kar je spraševal, sodi tudi v predmet preiskave, saj je v obrazložitvi akta o odreditvi preiskave tudi ""očitan klientelizem in nepotizem"".
Simič, ki je sicer v pričanju večkrat izpostavil dosežke in izkušnje pri delu na področju davkov v Sloveniji in tujini, je dejal, da ni član nobene politične stranke in da je funkcija generalnega direktorja Fursa prav gotovo njegova zadnja, saj da je že v letih. Glede učinka vladnih ukrepov v epidemiji in delovanja Fursa pa je ocenil, da se ti kažejo v rekordnih javnofinančnih prihodkih. Po njegovih besedah je bilo v prvih 11 mesecih letos v primerjavi z lani pobranih 2,5 milijarde evrov več, v primerjavi s predlani pa 1,3 milijarde evrov več. V Sloveniji je tudi rekordno nizka brezposelnost, ""podjetja delajo fantastično in to pomeni, da vsi ukrepi delujejo"", je dejal.
Povedal je tudi, da je vedno, ko je bil direktor Fursa, vsako leto na kosilo peljal najboljšega dohodninskega plačnika iz spoštovanja, ker je plačal toliko dohodnine. V zvezi s temi navedbami ga je Pavšič opozoril, da gre pri tem za davčno tajnost. Pred komisijo je bil zaslišan tudi nekdanji direktor Fursa Peter Jenko, ki je bil s položaja razrešen konec avgusta 2020. Na poizvedovanje Pavšiča po razlogih vlade za njegovo razrešitev, je Jenko dejal, da z njimi ni seznanjen in da konkretnih očitkov na njegovo delo ni bilo. Kot je Jenko izvedel, pa so bili nekateri postopki Fursa v času njegovega vodenja bolj, drugi pa manj korektni.
Po njegovih besedah gre za postopke, povezane s področjem interventne zakonodaje v času epidemije, kjer je Furs sodeloval pri odlogih plačila, izplačevanju mesečnega temeljnega dohodka za samozaposlene, pa tudi pri pripravi in izvedbi sistema koriščenja turističnih bonov. Jenko je pojasnil, da na Fursu ni več zaposlen. Na vprašanje o spremembi načina dela po njegovi razrešitvi je poudaril, da ima vsak generalni direktor svoj način vodenja, dogajanje v obdobju po svojem odhodu pa težko komentira.
"
https://www.24ur.com/novice/tujina/pred-nami-so-dobri-casi.html,"'Ne prepuščajte se iluzijam. Izzivi, s katerimi se soočamo, so veliki'","Opravljeno je, danes pravijo glasovi olajšanja v Nemčiji. Dobrih deset tednov po zveznih volitvah so stranke ""semaforja"" – SPD, Zeleni in FDP le podpisali izpogajano koalicijsko pogodbo. Nič več torej ne ovira prisege nove vlade, ki bo po 16 letih nasledila vladavino Angele Merkel.","
Prvi mož nove vlade Olaf Scholz, Christian Lindner in Robert Habeck v imenu koalicijskih partneric so kameram  ponosno pokazali podpisane pogodbe. 
Danes je v Nemčiji dan širokih političnih nasmehov, potem pa bo za zavezništvo socialdemokratov, liberalcev in zelenih nastopil čas dela, v katerem bodo morali dokazati, da napovedan prelom z vladavino Merklove in premik v novo, bolj zeleno, moralno in pravično smer ni zgolj obljuba, ampak izvedljiva vizija. 
""Če bo naše vladno delo teklo tako dobro kot sodelovanje v preteklih tednih, so pred nami dobri časi. Takoj na začetku se moramo spopasti s težko nalogo: bojem proti koronski krizi.  V to bomo usmerili vso moč,"" je danes napovedal Scholz. 
Ni bil edini, ki ga danes prevzema optimizem. Annalena Baerbock iz vrst Zelenih, ki je bila med kampanjo Scholzova tekmica za kanclerski stolček, je dejala, da so na vrhuncu družbene realnosti in je zdaj njihova naloga, da koalicijska pogodba zaživi v praksi. ""Od danes naprej bomo vlada za ljudi v Nemčiji,"" je dodal njen strankarski kolega Habeck. 
""Dolgo in jasno smo govorili drug z drugim in intenzivno smo govorili tudi z javnostjo. Zdaj je čas za ukrepanje. Ne prepuščajte se iluzijam. Izzivi, s katerimi se soočamo, so veliki,"" pa je dodal vodja liberalcev Lindner.
V skladu s koalicijsko pogodbo se v Nemčiji obeta ofenzivna podnebna politika, moralna zunanja politika in politika dobrodošlice na področju migracij. 
SPD bo sicer v novi vladi, v kateri bo po osem ministric in ministrov, dobila kanclerja in šest ministrstev, med drugim za notranje zadeve, zdravje, obrambo ter delo in socialne zadeve. Zeleni jih bodo vodili pet – Baerbockova bo zunanja ministrica, Habeck bo prevzel ministrstvo za gospodarstvo in podnebno politiko. Liberalci bodo vodili štiri ministrstva, Lindner bo minister za finance.
Zanimivo sicer je, kako si izplen koalicijskih pogajanj razlagajo volivci. Čeprav sta v roke Zelenih romali zunanje in gospodarsko-podnebno ministrstvo, torej področji, kjer Zeleni želijo konkretne premike, ankete kažejo, da javnost nima vtisa, da so Zeleni zmagovalci pogajanj. 
Zmagovalci naj bi bili liberalci, zeleni pa poraženci, pravi rezultat raziskave mnenjskega inštituta YouGov, poroča focus.de. 27 odstotkov vprašanih je menilo, da je FDP v pogajanjih uspela obraniti večino lastnih idej, za SPD jih to meni pravi 20 odstotkov, za Zelene pa le 12 odstotkov. 17 odstotkov jih meni, da so vse tri stranke enakovredno uveljavile svoje interese.
In kaj več kot 2000 vprašanih pričakuje od nove vlade in 177-stranske koalicijske pogodbe z naslovom Upaj si narediti več napredka? Zaščita podnebja na prvem mestu, sledi ukrepanje na področju sociale in zdravja, pa tudi dostopnost stanovanj. 

"
https://www.24ur.com/novice/slovenija/bodo-stroske-policijskega-varovanja-protestov-morali-poravnati-organizatorji.html,Bodo stroške policijskega varovanja protestov morali poravnati organizatorji? ,"Minister Hojs je državnemu odvetništvu dal pobudo, naj denar iztoži od neformalnih organizatorjev protestov. Na odvetništvu pobudo še preučujejo. V Pravni mreži za zaščito demokracije pa so prepričani, da pravnih temeljev za izterjavo ni in da želi politika samo zastrašiti protestnike, s čimer pa močno posega v pravico do javnega zbiranja in svobodnega izražanja stališč.","
85 petkovih protestov, vmes pa še številni sredini. Skupni imenovalec vseh sta bila okrepljeno policijsko varstvo in visoki stroški Policije. ""Ti stroški so kar precejšnji – če seštejete vse te tedne, gre ta škoda v milijon ali dva,"" pojasnjuje notranji minister Aleš Hojs. In stroške delovanja Policije, vključno s stroški popravila poškodovane policijske opreme, bi Hojs zdaj naložil organizatorjem protestov.
""Mi menimo, da ne obstaja pravna podlaga, po kateri bi lahko država zahtevala od protestnikov, da povrnejo stroške varovanja,"" pa odgovarja Anuška Podvršič iz Pravne mreže za varstvo demokracije. Tam so prepričani, da večina protestov od marca lani ni bila organiziranih, ampak spontanih. Zakon pa da jasno ločuje organizatorje in pobudnike protestov. ""Jaz mislim, da je vesoljna slovenska javnost seznanjena s tem, kdo so organizatorji,"" pojasnjuje Hojs. Nekaj več pomislekov glede tega vprašanja pa imajo očitno na državnem odvetništvu, kjer možnost tožb še preučujejo. 
Po neuradnih informacijah Dnevnika naj bi se zatikalo prav pri vprašanju organizatorjev. V prvih zahtevkih notranjega ministrstva naj bi se največkrat pojavilo ime Jaše Jenulla. ""Gre še za en očiten primer, kako vlada ne upošteva ustave in skuša na neprimeren način vplivati na preprečevanje protestov,"" na očitke odgovarja Jenull. 
Jenullu so bili sicer v preteklosti že poslani nekateri računi za stroške protestov. ""Poskušali so mi zaračunati najem ograj, ki jih jaz seveda nisem naročil niti si jih nisem želel tam,""  še razloži. ""Očitno gre za zastraševanje, kar nikakor ne sodi v pravno državo,"" dogajanje komentira Podvršičeva.
Minister Hojs pa odgovarja: ""Mislim, da je jasno, da stvari niso zastonj."" Da je zdrava demokracija neprecenljiva in da so njen del tudi protesti, pa vztrajajo protestniki. Kljub možnosti tožb svojih shodov ne mislijo prekiniti.
"
https://www.24ur.com/novice/tujina/nemcija_2.html,Prelom. In 'radikalno avtonomen' človek,"Nemčija je na pragu trenutka, ko bo Angela Merkel vajeti po 16 letih prepustila Olafu Scholzu. Medtem ko se je Merklova kot ""krizna kanclerka"" bolj odzivala kot utirala nove poti, naj bi ""semafor"" socialdemokratov, zelenih in liberalcev deloval povsem drugače ‒ Scholz se vidi v vlogi ""podnebnega kanclerja"", nova koalicija pa napoveduje velike, vizionarske korake. ","
Nova koalicija obljublja ""velik prelom"" v ekologiji in posledično v gospodarstvu, v zunanji in tudi v socialni politiki. Medtem ko številni ploskajo načrtu, drugi menijo, da je vse skupaj preveč. 
Kakor koli, politika napredka bi morala zdaj nadomestiti odzivanje na krize. Podporniki semaforja govorijo o reformah in modernizaciji, kritike pa skrbi, da Nemčija vstopa v obdobje, ko bo vladal aktivizem, natančneje podnebni aktivizem, pri čemer bodo morda preveč v ospredju čustva in premalo realnost.
Drži pa, da ni Scholz nikoli skrival ambicij po večjih spremembah. Govoril je o največjem prestrukturiranju industrije po prvi industrializaciji, torej po dobrih 150 letih. Zmaga na volitvah pa pomeni, da ima mandat za uresničitev te ideje in koalicijske partnerje, ki si sprememb želijo še bolj goreče kot on. 
Tektonski premik naj bi se zgodil v gospodarstvu. Medtem ko mu je konservativna politika pustila veliko svobode, naj bi zdaj to veliko preobrazbo orkestrirala politika. Koalicijska pogodba je jasna: 80 odstotkov obnovljivih virov energije do leta 2030.
To pa pomeni, da se bo življenje Nemcev spremenilo, in ne le tako, da bo še več vetrnic. ""Drugače bomo delali, drugače vozili in drugače jedli,"" je situacijo v analizi za nemški Focus na kratko strnil Ulrich Reitz. 
V zunanji politiki se napovedujejo daljnosežne spremembe, predvsem na dveh področjih, še ocenjuje: ""Zavezanost cilju, da Evropa postane federativna država, bi spremenila državnost zvezne republike. Ko Evropa ne bo več de Gaullova 'Evropa domovin', temveč federacija, bo Nemčija postala postnacionalna. To se morda sliši tehnokratsko ali preveč akademsko, vendar ima lahko posledice za naš čustveni kapital: čemu je namenjeno naše domoljubje (če še obstaja), na kaj želimo biti ponosni v prihodnosti, ko Nemčija zbledi?"" Vprašanje nacionalne identitete sicer skrbi predvsem Nemce, ki so že v času Merklove menili, da se temu posveča premalo pozornosti. A z novo vlado prihajajo drugačni družbeni poudarki. 
Drugo področje pa se dotika moralne dimenzije zunanje politike. Politika Merklove je upoštevala dejstvo, da so Kitajci zdaj najpomembnejši trgovinski partner Nemčije, in zato s Pekingom ravnala bolj v rokavicah, kar je pomenilo, da (razen občasnih vljudnih besed) usoda Hongkonžanov, Tibetancev, Ujgurov in Tajvancev v zunanji politiki ni igrala skoraj nobene vloge, zdaj pa naj bi bilo drugače.  
Večina sicer dvomi o resničnosti teh napovedi. Ko se bo treba odločiti med denarjem in moralo, pač tudi zgodovina uči, da ima slednja malo možnosti. Zato ostaja veliko vprašanje, ali bodo Nemci še tako naklonjeni spremembam, ko bodo ugotovili, kako te vplivajo na stanje v njihovi denarnici. 
Tretja prelomnica pa se nanaša na družbo. Semafor želi več priseljevanja za trg dela, več priseljevanja z begunsko politiko in hitrejšo pot do državljanstva. 
Edino področje, na katerem Nemčija ostaja precej konservativna, je socialna politika. Še naprej bodo več dobivali tisti, ki jih država že subvencionira ‒ prejemniki minimalne plače, prejemniki socialne pomoči in upokojenci. Nobeni od teh treh velikih skupin se ni treba bati velikih sprememb.
Če torej potegnemo črto pod nemška koalicijska pogajanja: obeta se ofenzivna podnebna politika, moralna zunanja politika in politika dobrodošlice na področju migracij. In čeprav bo Scholz kancler, so največ iztržili Zeleni in (delno) liberalci.  
Pa poglejmo še podrobneje nekaj odmevnejših področij iz koalicijske pogodbe, ki se nanašajo na družbene spremembe. Poudarke so izluščili pri zeit.de. 
Splav
Splav naj bi bil lažje dostopen, omejili bi aktivnosti nasprotnikov splava. Poleg tega želijo popolnoma odpraviti prepoved oglaševanja. Doslej so lahko zdravniki namreč posredovali le zelo omejene informacije o tem, da ponujajo splav. Verske skupnosti ideji nasprotujejo. 
Mavrične družine
Pari brez otrok naj bi bili v prihodnosti deležni več podpore. To pomeni, da bi umetno oploditev finančno podprli, in to ne le za heteroseksualne pare. Mavrične družine z istospolno usmerjenimi starši so pomembne za novo vlado. V prihodnje bi predimplantacijsko diagnostiko, s katero bi lahko pred prenosom ugotovili, ali ima umetno ustvarjen zarodek dedne bolezni ali anomalije v genomu, v celoti plačala država. Prav tako je treba omogočiti izbiro zarodka z najboljšimi možnostmi za preživetje po oploditvi in ​​vitro, menijo. Na splošno postaja reproduktivna politika bistveno bolj liberalna: tako je treba tudi preveriti, ali je mogoče legalizirati darovanje jajčec in nadomestno materinstvo. 
Spol
Koalicija želi zmanjšati plačno vrzel med moškimi in ženskami ter okrepiti pravice žensk na splošno. Poleg tega bi bilo treba bolje financirati raziskave o kontracepcijskih sredstvih za vse spole. Nova vlada želi okrepiti pravice kvirovskih oseb. Lezbijke, geji, biseksualci ter transspolne in interspolne osebe bi morali enakopravno sodelovati v politiki in gospodarstvu. Za dosego teh ciljev želi nova vlada izdelati ""akcijski načrt spolov"", vendar še ni natančno pojasnila podrobnosti. Na področju spola se zavzemajo za samoodločbo, stroške operacije spremembe spola pa morajo v celoti kriti obvezne zdravstvene zavarovalnice. 
Odnos do vere
Na splošno je nova koalicijska pogodba zaradi odhoda krščanskih strank iz vlade veliko bolj sekularna kot njena predhodnica. To je še posebej jasno na področju reprodukcije in spola ter se nadaljuje v koalicijskem pojmovanju človeka, ki so ga nemški cerkveni krogi že označili za ""radikalno avtonomnega"". Koalicijska pogodba se sicer natančno ne opredeljuje do evtanazije. 
Migracije
Vsakdo, ki se je v mladosti (do 27 let) dobro integriral, bi moral imeti po treh letih pravico ostati v Nemčiji, tudi tisti, ki so bili žrtve trgovine z ljudmi. Ko begunec prispe v Nemčijo, bi moral imeti možnost udeležbe na integracijskih tečajih. Težaven pravni položaj je treba poenostaviti. A tudi semafor pravi: Ne morejo ostati vsi, ki pridejo. Kriminalce je treba hitro deportirati. 
Okolje
Vse tri stranke so bolj ali manj odločno zavezane varovanju podnebja. Pogodba o ""Zavezništvu za svobodo, pravičnost in trajnost"" zahteva, da imajo pariški podnebni cilji ""najvišjo prednost"", da je treba postopno opuščanje premoga ""v idealnem primeru"" doseči leta 2030, in ne šele leta 2038, ter da mora biti program varstva podnebja sprejet prihodnje leto. 

"
https://www.24ur.com/sport/ostalo/zveza-itf-noce-kaznovati-vseh-kitajcev-zaradi-peng-shuai.html,Zveza ITF 'noče kaznovati vseh Kitajcev' zaradi Peng Šuaj,"Predsednik Mednarodne teniške zveze ITF David Haggerty je dejal, da njegova organizacija ne bo sledila zgledu Združenja teniških igralk WTA in se pridružila bojkotu Kitajske zaradi primera Peng Šuaj, saj ""ne želi kaznovati milijarde ljudi"". Združenje WTA je prejšnji teden  zaradi igralkine varnosti suspendiralo vse turnirje na Kitajskem.","
Združenje teniških igralk WTA je zaradi neodzivnosti kitajskih oblasti v primeru igralke Peng Šuaj odpovedalo vse turnirje, ki bi jih morala prihodnje leto gostiti Kitajska, vključno s tistimi v Hongkongu, je sporočil predsednik WTA Steve Simon. Petintridesetletna Pengova, nekdanja prva igralka sveta v ženskih dvojicah in dvakratna zmagovalka turnirjev za grand slam, je v začetku novembra nekdanjega visokega kitajskega politika obtožila spolnega napada. Vse od takrat je združenje večkrat izrazilo globoko zaskrbljenost zaradi usode teniške igralke, ki je izginila iz javnega življenja. ""Kako naj našim igralkam razložim, naj igrajo tam, kjer Peng Šuaj ne dovolijo prosto komunicirati z javnostjo in jo očitno z različnimi metodami zadržujejo proti njeni volji? Seveda se ob tem bojim tudi za varnost naših igralk, ki bi morale leta 2022 nastopati na Kitajskem,"" je prejšnji teden zapisal predsednik Simon. Ob tem je dodal, da je imela poteza ‒ ta bi lahko WTA stala več sto milijonov dolarjev ‒ polno podporo direktorjev WTA. Medtem pa Združenje igralcev ATP ni sledilo potezi WTA in zdaj jo je zavrnilo še združenje ITF, poroča francoska tiskovna agencija AFP. ""Kot krovno teniško združenje seveda podpiramo pravice žensk. Obtožbe glede varnosti Pengove je treba vzeti resno in jih raziskati. Še naprej bomo delovali v ozadju in vplivali na reševanje nastalega položaja,"" je dejal predsednik ITF David Haggerty.
""A treba je opomniti, da je ITF krovna teniška organizacija po vsem svetu, zato je ena od naših temeljnih odgovornosti tudi razvoj športa. Zato ne želimo kaznovati milijarde ljudi z morebitnim bojkotom; še naprej bomo na Kitajskem organizirali tako članske kot mladinske turnirje,"" je dodal Haggerty.
"
https://www.24ur.com/novice/slovenija/aljosa-bagola-instagram-je-razkazovalnik-twitter-je-razjezilnik-facebook-pa-je-postal-razdvojevalnik.html,"'Instagram je razkazovalnik, Twitter je razjezilnik, Facebook pa je postal razdvojevalnik'","Velja za čudežnega dečka oglaševanja, z odkritostjo v svoji knjigi o izgorelosti je Aljoša Bagola tako navdušil Slovence, da je bila njegova prva knjiga že štirikrat razprodana. Kako bi prepovedal sovražni govor, zakaj mladi za všečke na svojih osebnih profilih tvegajo tudi svoja življenja in nenazadnje, kaj mu je poleg strokovne pomoči še pomagalo pri spoprijemanju z izgorelostjo? Z njim se je v oddaji Ena na Ena pogovarjal Uroš Slak.","
So postala družbena omrežja, predvsem Twitter, orodja politikov, ki razdvajajo narod? Aljoša Bagola odgovarja, da so. ""Živimo v svetu superdražljajev. In eni od teh so ojačevalci okusov v hrani. Jaz pa družbenim omrežje pravim, da so ojačevalci fokusa. Instagram je razkazovalnik, Twitter je razjezilnik, Facebook pa je postal razdvojevalnik. Algoritmi nalašč poudarjajo določen vidik našega čustvovanja. Želijo čim več naše pozornosti in zato smo lahka tarča za politične manevre, ki jim dandanes to s pomočjo družbenih medijev zlahka uspeva,"" je pojasnil.
Nadalje je dejal, da je med politiki, ki družbena omrežja izkoriščajo za dosego svojih političnih ciljev, najboljši predsednik vlade Janez Janša. Zakaj? ""Zato ker razume psihologijo uporabnika, na ta način, da v bistvu nekdanje dejstvo vladanja 'kruha in iger' uporablja na sodobnemu svetu prilagojen način. In jaz temu rečem 'hrupa in iger'. Se pravi, ves čas je treba ustvarjati neko centrifugo napetosti, izzivanja, provokacij.""
Priča smo času, ko je Donald Trump štiri leta omogočal brezplačni spletni tečaj za marsikaterega politika, je udejstvovanje politikov na družbenih omrežjih orisal Bagola. ""V bistvu, ko ameriški predsednik določi nek standard kulture komuniciranja, političnih potez, se to zdi potem sprejemljivo."" Ker se politiki celo v virtualnem svetu bojujejo za pozornost. Z vulgarnimi in celo banalnimi potezami ustvarjajo ta hrup, ki je glasnejši od dejanskega, je pojasnil Bagola.
'Nismo sposobni iti globoko vase in oprostiti drugemu'
Zdi se tudi, da je Twitter postal edini komunikacijski kanal nekaterih politikov z javnostjo. To po navadi omogočajo tiskovne konference, kjer imajo novinarji tudi možnost postavljanja vprašanj, na Twitterju pa je ta komunikacija enostranska. Zgodilo se je to, je dejal Bagola, da lahko povsod prosto širiš svoje sporočilo, ""ne da bi bil podvržen ključnemu načelu demokracije, da ste mediji psi čuvaji demokracije"". In s tem se je zamajalo tudi zaupanje ljudi v politiko.
Zakaj pa politiki niso zmožni t. i. pravične igre ali 'fair playa'? Zakaj v družbi še vedno obstajajo delitve, če nisi z mano, si proti meni?
Bagola pojasnjuje, da so se naši možgani v preteklih 20 letih priučili drugačnega pogleda na svet. Tako, kot je to na Facebooku, če ne dobiš palca navzgor, je edino nasprotje le palec navzdol. Na svet gledamo črno-belo. Drugo težavo v Sloveniji pa vidi v povojni travmatiziranosti, ki še vedno ni rešena. Nismo sposobni iti globoko vase in oprostiti drugemu, pravi. Zato te travme predajamo iz generacije v generacijo.
Dodaja, da smo Slovenci po drugi strani kreativni, marljivi, ne znamo pa doseči nekega konsenza, pogledati vase in preučiti, kaj je dobro za državo. ""Skupni cilj mora biti trden in tega ni.""
'S komunikacijo bi se dalo marsikaj rešiti'
Voditelj oddaje Uroš Slak je nato orisal primer, ko je delegacija odbora Evropskega parlamenta za državljanske svoboščine bila pred kratkim na obisku v Sloveniji in preverjala stopnjo demokracije. Vodja delegacije Sophie in 't Veld je dejala, da tako žolčne razprave še ni videla in da je pri nas veliko zagrenjenosti. Zakaj? Bagola je odgovoril, da je za Slovence značilno, da vedno v ospredje postavljamo pričakovanja drugih, vedno želimo, da izpade, da je pri nas vse v redu, v resnici pa potlačimo vse, kar nas moti. In to butne ven takrat, ko je to najmanj potrebno. To je označil za magnitudo vrenja, kar poka skozi vse pore družbe, družbenih medijev, politične scene. Predlaga, da je potrebna ravno neka zdrava psihološka obravnava tega problema. Da znamo izražati svoja čustva in jih tudi sprejemati.
Ob tem se je dotaknil sovražnega govora, za katerega meni, da je treba tiste, ki ga širijo, denarno kaznovati. ""Absolutno. Zdi se mi, da je danes prelaganje tuje napake neke vrste filtriranje svoje jeze. Če se z nekom ne strinjam, potem katapultiram svojo jezo, svoj srd, z žaljivim komentiranjem, s sovražnim govorom. In to se mi zdi, da mora biti kaznovano. Ne zdi se mi v redu, da se pod anonimnimi vzdevki širi sovražni govor.""
Ta je bil v Sloveniji v času epidemije v porastu. Bagola ugotavlja, da je bilo v času prve karantene veliko solidarnosti med ljudmi. Znali smo stopiti skupaj, da bomo iz teh težkih časov odšli kot zmagovalci. ""V stiski smo si bili pripravljeni pomagati."" Nato pa je postalo jasno, da koronavirus ne bo kar tako izpuhtel. Pričele so se tudi razprave o cepivih in začele so se tudi delitve. Pojavile so se številne vrzeli v družbi, ki jih bomo težko presegli, je dejal.
K temu je pripomoglo tudi vladno komuniciranje, ki bi moralo biti bolj človeško, ugotavlja Bagola. ""S komunikacijo bi se dalo marsikaj rešiti. Do tega, da se ljudje počutijo dostojanstveno, da se ne počutijo, kot da se jim žuga s prstom, da se jim odreka življenje.""
Pasti družbenih omrežij
Z umikom od epidemije sta se sogovornika znova vrnila k pastem družbenih omrežij. Mladi se v tej pasti največkrat znajdejo zaradi potrebe po pripadanju, odobravanju. Toda kolateralne škode, ki ob tem nastanejo, so zelo izrazite, ugotavlja Bagola. Od samopoškodovanja, depresije do samomorilnosti. Stiske so zelo hude, zato pravi, da bi morali imeti zakone, ki bi nas ščitili pred družbenimi omrežji. Opozoril je tudi na to, da so mladi za všečke pripravljeni iti zelo daleč.
In stiske se pojavljajo v vseh obdobjih človekovega življenja. Tudi sam je šel čez težko preizkušnjo. ""V mojem primeru je bilo najprej spoznanje, kako sem bil lahko šibek, da se mi je to zgodilo. To me je najbolj strašilo. Da sem izneveril sebe, družino, svoj tim v službi. Občutek sramu je še podkrepljen s krivdo. Glodalo me je, kljuvalo. Nato sem si dovolil na to gledati drugače. S pomočjo psihoterapije sem ugotovil, da nisem bil šibek, ampak sem bil predolgo premočan,"" pojasni. Ozrl se je tudi na svojo družino, ki mu je vseskozi stala ob strani. Ponosen sem na svojo ženo Ivo Krajnc Bagola, je dejal. ""Občudujem jo v gledališču, vedno stiskam pesti zanjo, je vrhunska igralka.""
Izgorelost te oropa zadovoljstva, radosti, sreče, do zadnje celice v telesu. Sledijo tesnoba, anksioznost, potem pa se moraš znova resocializirati, je občutke opisal Bagola.
Začelo se je tako, da je po vseh uspehih naenkrat obležal, ni mogel vstati iz postelje. Bil je izčrpan. Iz domače postelje je brskal po svetovnem spletu, da bi našel, kateremu od njegovih vzornikov se je že zgodilo podobno. Opazil je, da Google ob tem molči. ""Duševno zdravje je v Sloveniji tabuizirano, sram nas je.""  Rešitev je le, da se o tem pogovarjamo, je ugotovil. Takrat je prisegel, da ko bo dovolj okreval, bo začel o tem pisati. Najprej so bile kolumne, nato knjige. Sedaj pa tudi predavanja, na katerih ljudi opogumlja, da se je treba o duševnih stiskah pogovarjati.
Oddajo si lahko v celoti ogledate na Voyo. 
"
https://www.24ur.com/novice/slovenija/pokojnine.html,Predlogu za izredno uskladitev pokojnin v poslanskih skupinah naklonjeni,"Predlogu pokojninske novele, s katero želijo poslanci DeSUS dokončno odpraviti posledice varčevalnih ukrepov za upokojence in jim pokojnine decembra izredno uskladiti v višini 3,5 odstotka, so v poslanskih skupinah naklonjeni. V nekaterih bodo podrobnejša stališča sicer še opredelili, med drugim se zavzemajo za izredno uskladitev v absolutnem znesku, kar pomeni, da bi se vsakemu upokojencu pokojnina zvišala za enak znesek. Slišati je tudi opozorila o večjem poudarku na dolgoročni stabilnosti pokojninske blagajne.","
Slovenija je v času finančne in gospodarske krize uvedla nekatere varčevalne ukrepe, ki so med drugim vplivali tudi na višino pokojnin. Kot so navedli v SDS, je zamrznitev usklajevanja pokojnin z gospodarsko rastjo v preteklih letih vplivala na gmotni položaj upokojencev, kar je treba popraviti, zato omenjeni predlog načeloma podpirajo.  
V NSi so prav tako naklonjeni dvigu pokojnin in odpravi krivic, ki so bile v pokojninski zakonodaji storjene v preteklosti.
V SMC so zagotovili, da si bodo prizadevali za pravične in finančno vzdržne rešitve. Strinjajo se, da je v preteklosti prišlo do nesorazmerij in neenake obravnave upokojencev, ki so se upokojili v različnih obdobjih. Ureditev tega vprašanja zato podpirajo.
Najbogatejšim največ in najrevnejšim najmanj?
""Seveda je treba pokojnine zvišati in upokojencem omogočiti dostojno starost,"" so prepričani v opozicijski LMŠ. Izredni uskladitvi pokojnin zato ne nasprotujejo. A ob tem opominjajo, da bi morala odgovorna politika narediti več za dolgoročno stabilnost pokojninske blagajne. Poskrbeti bi morala denimo za razvojni preboj in dvig dodane vrednosti, mladim pa omogočiti čim prejšnje osamosvajanje. 
Prav tako sta predlogu naklonjeni poslanski skupini SD in NeP.
V SAB se zavzemajo za vse rešitve, ki gredo v prid upokojencem. Tako bo po njihovih zagotovilih tudi v bodoče ne glede na predlagatelja.
V Levici pravijo, da se že ves čas zavzemajo za odpravo krivic, ki so bile v preteklosti storjene upokojenkam in upokojencem. Predlog DeSUS-a podpirajo, pri čemer poudarjajo, da ne rešuje niti vseh preteklih krivic niti krivic iz časa aktualne vlade. Pri tem imajo v mislih predvsem uskladitev pokojnin v letošnjem letu, ki ni upoštevala dejanskih plač v letu 2020. Tako menijo, da je bila redna uskladitev, po kateri so se pokojnine od 1. januarja zvišale za 2,5 odstotka, neustrezna. Izredna uskladitev bi morala biti po njihovem mnenju sicer v absolutnem znesku. To pomeni, da bi se vsakemu upokojencu pokojnina zvišala za enak znesek, medtem ko bi po predlogu DeSUS najbogatejši upokojenci dobili največ in najrevnejši najmanj.
Vodja poslanske skupine SNS Zmago Jelinčič Plemeniti je predlog DeSUS ocenil kot ""zanimivo zadevo"", ki jo podpirajo. Ker pa je postopkovna pot zapletena, je po njegovem težko verjeti, da bo sprejet.
Prikrajšani tudi letos
V Zavodu za pokojninsko in invalidsko zavarovanje so glede povračila prenizko izplačanih pokojnin v obdobju od leta 2010 do leta 2015 zaradi gospodarske krize že večkrat povedali, da je večina zaradi izrednih uskladitev pokojnin že na boljšem, kot bi bila v primeru usklajevanja po sistemskem zakonu. Primanjkljaj iz tega obdobja je le še pri upokojenih do vključno leta 2010, in sicer v višini 3,5 odstotka, in pri upokojenih v letu 2011 v višini 1,7 odstotka. Po uskladitvi pokojnin v letošnjem januarju pa so na slabšem še za dodatno odstotno točko.
Uskladitev je bila namreč v višini 2,5 namesto 3,5 odstotka, kot bi morala biti po sistemskem zakonu. Razlika je nastala, ker državni statistični urad pri izračunu rasti povprečne plače v masi plač ni upošteval tistih, ki jim je čas čakanja na delo zaradi epidemije covida-19 plačala država. Če bi jim nadomestila izplačeval delodajalec, pa bi jih upošteval. So pa upoštevani vsi dodatki, ki jih je bilo v letu 2020 precej. Za en odstotek so iz istega razloga prikrajšani tudi upokojeni v letošnjem letu.
"
https://www.24ur.com/novice/slovenija/odbor-za-izobrazevanje-o-predlogu-spremembe-sestave-svetov-vrtcev-in-sol.html,Sporni predlog novele zakona: 'Predlagatelji namer po politizaciji šole niti ne skrivajo',"Odbor DZ za izobraževanje, znanost, šport in mladino je obravnaval predlog novele zakona o organizaciji in financiranju vzgoje in izobraževanja, ki predvideva povečanje števila predstavnikov ustanovitelja. Predlogu nasprotuje pedagoška stroka, saj naj bi pri imenovanju ravnateljev šol in vrtcev več vpliva imela politika namesto zaposlenih. Ocena stanja v predlogu je žal lepljenka političnih floskul in iz konteksta iztrganih ocen, poudarjajo na ljubljanski filozofski fakulteti: ""Predlagatelji svojih namer po krhanju strokovnosti in politizaciji šole niti ne skrivajo. Spremembe, ki jih želijo uveljaviti, so zato zelo škodljive.""  ","
Do predlagane novele zakona, ki so jo v zakonodajni postopek vložili poslanci SDS, NSi, SMC in poslanca narodnosti, so kritični tako v Sindikatu vzgoje, izobraževanja, znanosti in kulture Slovenije (Sviz) kot tudi v stroki. S povečanjem števila predstavnikov ustanovitelja na pet od skupno 11 članov se, kot opozarjajo številni, odpirajo vrata odločilnemu vplivu politike na delovanje vrtcev in šol ter izbiro ravnateljev.
Predstojnica oddelka za pedagogiko in andragogiko Filozofske fakultete v Ljubljani Klara Skubic Ermenc je dejala, da v stroki ocenjujejo, da gre ""za izjemo sporen predlog, ki bo vplival na večjo politizacijo šol, prispeval pa h krhanju njihove strokovnosti"". Po njenih besedah mora biti šolstvo strokovno, odmaknjeno od dnevne politike in odprto za vse otroke in mlade, ne glede na prepričanja in gmotni položaj družin. ""Pristojne pa bolj kot kakovost zanima način, s katerim bi si politiki na nacionalni in lokalni ravni v šolstvu izborili večji vpliv,"" je povedala Skubic Ermenčeva.
Novele zakona prav tako ne podpirajo v Skupnosti vrtcev Slovenije. Predsednica Janja Bogataj je  dejala, da novela ne prinaša novosti, ki bi spodbudile delovanje vzgojno-izobraževalnih ustanov. ""Nekatere rešitve bi lahko nakazovale tudi politično naravnanost,"" je opozorila. Skupnost vrtcev ne podpira sprememb sestave svetov zavodov, nasprotujejo pa tudi členu, ki se nanaša na napredovanje pomočnic vzgojiteljev v nazive, saj po njihovo ne prinaša ""sistemskih rešitev in tudi ne dodatne kakovosti k razvoju predšolske vzgoje"".
""80 odstotkov članov združenja ravnateljev Slovenije smatra, da je trenutna sestava svetov zavodov zanesljivo boljša, kot bi bila spremenjena,"" je dejal predsednik združenja Gregor Pečan. V združenju ravnateljev se strinjajo, da je zakon potreben sprememb, predvsem na področju imenovanja ravnatelja, a je ""trenutni poskus izjemno slabo pripravljen in dejansko omogoča politični vpliv na izbor ravnatelja in s tem posledično na politiko vodenja javnih zavodov.""
Predsednica Slovenskega društva raziskovalcev na področju edukacije Jurka Lepičnik Vodopivec je poudarila, da jih predlog posebej skrbi v delu, kjer bi moral vsebovati strokovne podlage za predlagano spremembo, saj je ""protisloven in nedodelan"". Poleg tega predlog povsem zaobide in ignorira dosežke znanstveno-raziskovalne sfere. Njihove rezultate bi po njenih besedah v noveli morali upoštevati. V društvu se tako strinjajo, da se novelo zakona umakne iz obravnave v DZ.
""Stranke vladajoče politike so tudi tokrat brez dialoga in brez iskanja strokovno premišljenih rešitev v obravnavo vložile novelo zakona ZOFVI,"" pa je povedala predsednica Zveze društev pedagoških delavcev Slovenije Danijela Makovec Radovan. ""Gre za spremembe, ki korenito posegajo v sistem vzgoje in izobraževanja in zato terjajo resen razmislek in dogovor, ki ga ne sme in ne more opraviti politika sama s seboj, ampak z vsemi relevantnimi deležniki,"" je poudarila Makovec Radovanova.
Predsednik upravnega odbora Pedagoškega inštituta Damijan Štefanc je na novinarski konferenci opozoril, da je šolstvo eden redkih podsistemov v državi, ki doslej še ni podlegel strankarski politizaciji. ""Tudi zato, ker so bile v šolski sistem premišljeno vgrajene varovalke, ki takšno politizacijo prepričujejo,"" je dejal. Ena takih varovalk je po njegovih besedah tudi sestava svetov šol.
Glavni tajnik Sindikata vzgoje, izobraževanja, znanosti in kulture Slovenije (Sviz) Branimir Štrukelj pa je dejal, da je Sviz med zaposlenimi v vrtcih in šolah zbral več kot 24.000 podpisov proti spremembi sestave svetov vrtcev in šol. ""Sprašujem se, kako je mogoče, da ob tem skoraj popolnem zavračanju spremembe ministrstvo in ministrica za šolstvo spremembo podpirata,"" je dejal Štrukelj.
Na ljubljanski filozofski fakulteti ostro nad predlog
Kot so opozorili na ljubljanski filozofski fakulteti, je iz predloga razvidno, da predlagatelji želijo poseči na področje sestave svetov zavodov, ciljev vzgoje in izobraževanja, napredovanje pomočnikov vzgojiteljev in zbiranje občutljivih podatkov.   
Zakon o organizaciji in financiranju vzgoje in izobraževanja je krovni zakon, ki določa najbolj temeljne značilnosti našega šolstva, zato bi moral biti vsak poseg vanj sprejet s čim širšim konsenzom in na osnovi celovite analize predvidenih učinkov na vzgojno-izobraževalni sistem, opozarjajo. Naše šolstvo, in s tem tudi zakon, potrebuje prenovo, s tem se je mogoče strinjati. Toda ta prenova mora biti speljana demokratično in strokovno, so poudarili. 
""Ocena stanja v predlogu je žal lepljenka političnih floskul in iz konteksta iztrganih ocen. Kot primer dobre prakse je na področju sestave svetov šol navedena denimo Hrvaška, čeprav je tam ravno tovrstna sprememba sestave svetov, kot svarijo hrvaški strokovnjaki, izjemno okrepila politizacijo šol – podrejenost ravnateljev lokalni stranki na oblasti. Drugi navedeni primeri pa kvečjemu dokazujejo ravno nasprotno, kar je namera predlagatelja: kažejo namreč, kako pomembna je ravnateljeva pedagoška funkcija."" 
Delo vzgojno-izobraževalnih zavodov je v današnjih časih izjemno zahtevno strokovno delo, in če kaj, je treba v njih vzpostaviti pogoje, v katerih bodo ravnatelji to vlogo lahko odigrali bolje, kot jo zmorejo zdaj, so izpostavili. 
Čeprav je vidik lokalne skupnosti pomemben, pa o pedagoškem vodenju in o ravnateljevih pedagoških odlikah občinski funkcionarji oziroma njihovi predstavniki v svetih zavodov ne morejo kompetentno presojati in imeti pri tem odločilne besede. Tudi utemeljitev predlagateljev, da ima svet zavoda ''upravno-nadzorstveno vlogo'', je napačna in zavajajoča. Svet zavoda je organ upravljanja, ne pa tudi nadziranja, saj nadzor opravljajo druge z zakonom določene ustanove (šolska inšpekcija, inšpektorat za delo, Računsko sodišče), svarijo. 
Zato trditev predlagateljev, da je trenutna sestava sveta problem, ker imajo ustanovitelji ''vso odgovornost'' za ravnateljevo delo, ne morejo pa njegovega dela učinkovito nadzorovati, presoje ne vzdrži, so prepričani. 
Ima pa svet zavoda številne pristojnosti, ki so tesno povezane z njegovim strokovnim delovanjem: v šolah sprejema program razvoja šole in letni delovni načrt, obravnava poročila o vzgojni problematiki, o samoevalvaciji itd. Zato je – poleg participativnosti odločanja – tudi zmožnost strokovnega presojanja članov sveta zavoda izjemnega pomena. 
Predlagana novela je strokovno sporna tudi v mnogih drugih pogledih, naštevajo: ""Neargumentirano uvaja nove cilje sistema vzgoje in izobraževanj, pomočnikom vzgojiteljev obljublja napredovanje v strokovne nazive in s tem netransparentno posega v plačna razmerja med pomočniki s srednješolsko in vzgojitelji z visokošolsko izobrazbo, čeprav se tako njihovo strokovno delo kot tudi odgovornost pomembno razlikujeta, vzpostavlja podlage za centralno zbiranje velikega števila osebnih podatkov, ne da bi bilo jasno, zakaj je takšno zbiranje potrebno ipd.""
Oddelek za pedagogiko mariborske filozofske fakultete pa v javnem pismu opozarja na vsaj dve strokovno in sistemsko sporni spremembi, ki bi ob morebitni uveljavitvi imeli negativne posledice. Tako kot Sviz nasprotujejo predlogu spremembe sestave svetov vrtcev in šol tako, da bi predstavniki zaposlenih izgubili dva člana (s pet na tri), medtem ko bi se za dva člana (s tri na pet) povečalo število predstavnikov ustanovitelja.
V Zvezi društev pedagoških delavcev Slovenije jih skrbi, ker se je vladajoča politika tudi v tem primeru odrekla dialogu in iskanju strokovno premišljenih rešitev. Predlogu zakonske novele ostro nasprotujejo tudi na Pedagoškem inštitutu, kjer izpostavljajo, da je že po obstoječi pravni ureditvi vpliv ustanovitelja na področjih poslovanja in financiranja zagotovljen v kar največji meri.
Levica s svojimi amandmaji
Iz stranke Levica so sporočili, da nasprotujejo zmanjšanju števila predstavnikov delavcev, torej pedagogov, šolskih delavcev in stroke v svetih javno-izobraževalnih zavodov na račun povečanja števila predstavnikov ustanoviteljev.
""Takšna nepremišljena in politično motivirana ravnanja predstavljajo resno tveganje za kakovost slovenskega izobraževanja,"" opozarjajo.
V Levici so zato pripravili sklop amandmajev, ki, kot pravijo, politično motivirane spremembe črtajo iz predloga zakona. Amandmaje so sopodpisale tudi stranke opozicije LMŠ, SD, SAB ter PS NeP. 
""V Levici ne bomo pristali, da se kakovostni javni vzgojno izobraževalni sistem žrtvuje za politične interese desnih in konservativnih strank, ki si poskušajo šolsko polje podrediti in ga uporabiti kot polje političnega boja,"" so zatrdili.
""Zaradi odsotnosti kakršnekoli javne razprave glede predlaganih sprememb bomo z vsemi parlamentarnimi sredstvi nasprotovati sprejetju škodljivega predloga."" Kot so zapisali bodo storili vse, da sprejetje zakona zaustavijo in upočasnijo njegovo obravnavo ter s tem dajo ""priložnost vsem zaposlenim v šolstvu, pedagoškim strokovnjakom in drugim šolnikom ter drugim delom civilne družbe, da se javno opredelijo do predloga, ki bistveno posega v delovanje javnih šol in vrtcev."" 
Kustec: to je priporočilo računskega sodišča
Po besedah ministrice za izobraževanje Simone Kustec je vsakršen strah, da bi imela katera od treh strani v svetu večino, odveč. Ob tem izpostavlja, da je Računsko sodišče ob reviziji delovanja javnih zavodov podalo priporočilo, da je treba povečati vlogo ustanovitelja v vzgojno-izobraževalnih zavodih. Sporočilo računskega sodišča je torej, da je vloga ustanovitelja, torej občine, in ne države, tista, ki jo je treba še okrepiti v sistemu, ker je, sodeč po sedanju ureditvi, premajhna, je prepričana ministrica.
"
https://www.24ur.com/novice/gospodarstvo/v-boj-z-odpadno-embalazo-bi-sli-s-kavcijskim-sistemom.html,V boj z odpadno embalažo bi šli z vračanjem denarja za plastenke in steklenice,"Društvo Eko krog je okoljskemu ministrstvu in političnim strankam poslalo predlog zakonodajnih sprememb, s katerimi bi v Sloveniji lahko vzpostavili kavcijski sistem za zbiranje odpadne embalaže pijač. To bi pomenilo, da bi potrošnik ob nakupu pijače za plastenke, pločevinke in steklenice plačal znesek oziroma kavcijo, ki bi se mu ob vrnitvi embalaže na zbirno mesto povrnila. Tak sistem že poznajo v številnih evropskih državah. ","
""Že 15 let opazujemo kaos z odpadki, ki dela škodo ne le naravi, ampak tudi proračunu. Iz Slovenije izginjajo dragoceni materiali v odpadkih, medtem pa se kopičijo in gorijo tisti, s katerimi ne moremo narediti ničesar in za katere plačujemo državljani. S kavcijskim sistemom sekamo lovke smetarskim lobijem in okoljskemu kriminalu,"" je na novinarski konferenci povedal predsednik Eko kroga Uroš Macerl.
Kavcijski sistem za plastenke, pločevinke in steklenice poznajo v desetih evropskih državah, v 15 pa ga bodo vzpostavili v naslednjih letih. Zadnja država, ki se je odločila za ta korak, je Avstrija.
Kavcijski sistem pomeni, da potrošnik ob nakupu pijače za embalažo plača znesek oziroma kavcijo, ki se mu ob vrnitvi embalaže na zbirno mesto povrne.
V anketi plebiscitarna podpora predlogu
Kot je pojasnila vodja kampanje Zaprimo krog Erika Oblak, raziskave kažejo, da države s kavcijskim sistem dosegajo cilje evropske zakonodaje, povezane z embalažo. Evropska direktiva o plastičnih izdelkih za enkratno uporabo, sprejeta leta 2019, med drugim določa cilje zbiranja in recikliranja, po katerih bodo morale države do leta 2030 ločeno zbrati 90 odstotkov plastenk. Prav tako bodo morale nove plastenke vsebovati vsaj 30 odstotkov reciklata, do leta 2030 pa bodo morale države reciklirati tudi vsaj 55 odstotkov vse plastične embalaže.
V Eko krogu si želijo, da bi bil kavcijski sistem naslednji korak po akciji Očistimo Slovenijo, saj je ob cestah odvrženih največ plastenk. V društvu so opravili tudi anketo, ki je pokazala, da bi od skoraj 1900 vprašanih kavcijski sistem podprlo več kot 99 odstotkov ljudi. Zaradi vseh prednosti, ki jih ta prinaša, pa so prepričani, da bi ga morala podpreti tudi politika. ""Izgovori, da to ni mogoče, ne držijo,"" je bil jasen Macerl.
Potrebno bi bilo sodelovanje tako proizvajalcev kot prodajalcev pijač
Kot je pojasnil Aljoša Petek s Pravnega centra za varstvo človekovih pravic in okolja, ki je društvu pomagal pri pripravi dopolnil k predlogu novega zakona o varstvu okolja, zakonodaja omogoča kavcijski sistem, vendar pa ta specifika zahteva sodelovanje proizvajalcev in prodajalcev pijač. 
Tega sodelovanja v obstoječem zakonu ni, zato novi zakon, ki ga je vlada poslala v parlamentarno obravnavo, zahteva majhno spremembo, ki pa bo lahko Petkovem mnenju prinesla ogromno razliko. Petek je društvu pomagal tudi pri pripravi nove uredbe o kavcijskem sistemu za embalažo pijač, ki natančneje pokriva to tematiko.
V društvu poudarjajo, da se je kavcijski sistem izkazal kot cenejši, učinkovitejši in preglednejši sistem zbiranja odpadne embalaže. Poleg tega odpira nova delovna meta, prispeva k manj smetenja ter omogoča več ponovne uporabe embalaže pijač in kvalitetnega recikliranja. ""Verjamem, da je to korak naprej, s katerim pridobimo vsi,"" je prepričan Petek.
"
https://www.24ur.com/sport/ostalo/mok-vnovic-ponudil-podporo-pengovi.html,MOK vnovič ponudil podporo Pengovi,"Teniški in športni svet zaposluje usoda dvakratne zmagovalke turnirjev za veliki slam v konkurenci ženskih dvojic, Peng Šuaj, ki je visokega funkcionarja kitajske komunistične partije obtožila spolnega napada. Predstavniki Mednarodnega olimpijskega komiteja so s Pengovo opravili nov videoklic in ji ponudili podporo.","""Tako kot mnoge druge ljudi in organizacije nas skrbi za dobro počutje in varnost Pengove. Zato je ravno včeraj ekipa MOK z njo opravila še en videoklic. Ponudili smo ji široko podporo, z njo bomo ostali v rednih stikih, januarja pa smo se že dogovorili za osebno srečanje,"" so v novi izjavi za javnost sporočili s sedeža Mednarodnega olimpijskega komiteja (MOK) v Lozani.
""Obstajajo različni načini, kako doseči njeno dobro počutje in varnost. Reševanja njenega položaja smo se lotili zelo človeško in osebno. Ker gre za trikratno olimpijko, MOK te pomisleke obravnava neposredno s kitajskimi športnimi organizacijami. Uporabljamo 'tiho diplomacijo', ki se glede na okoliščine ter na podlagi izkušenj vlad in drugih organizacij kaže kot najobetavnejši način za učinkovito ravnanje v tovrstnih zadevah,"" so zapisali pri MOK-u.
Predsednik MOK-a Thomas Bach je 21. novembra opravil polurno videokonferenco s Pengovo, med katero je kitajska teniška igralka pojasnila svoj položaj. Na podlagi pogovora na daljavo v olimpijskem komiteju sklepajo, da je varna in dobro glede na težke razmere, v katerih se je znašla. ""To je bilo znova potrjeno v tokratnem klicu. Naš človeški in osebni način dela pomeni, da smo še naprej zaskrbljeni zaradi njenega osebnega položaja in jo bomo še naprej podpirali,"" so še zapisali pri MOK-u.
Mednarodno združenje teniških igralk WTA je zaradi neodzivnosti kitajskih oblasti v primeru igralke Peng Šuaj odpovedalo vse turnirje, ki bi jih morala v prihodnjem letu gostiti Kitajska, vključno s tistimi v Hongkongu, je sporočil predsednik WTA Steve Simon.
Odkar je 35-letna Pengova, nekdanja prva igralka sveta v ženskih dvojicah in dvakratna zmagovalka turnirjev za grand slam v Wimbledonu (2013) in Parizu (2014) s Tajvanko Hsieh Su Vej, nekdanjega visokega kitajskega politika v začetku novembra obtožila spolnega napada, je združenje WTA večkrat izrazilo globoko zaskrbljenost zaradi nejasne usode teniške igralke.
Kitajske oblasti po njenem nenadnem in nenapovedanem izginotju niso sporočile, kje je teniška igralka. Niti obtoženi Džang Gaoli, nekdanji podpredsednik kitajske vlade, niti zdajšnja kitajska vlada nista komentirala obtožb Pengove, razpravo o tej temi pa so na kitajskem internetu blokirali. Nekaj minut po objavi so izbrisali vse njene objave, ki se nanašajo na razmerje z Gaolijem. Za nekaj časa je Pengova izginila iz javnega življenja.
"
https://www.24ur.com/novice/dejstva/kadrovski-pretresi-v-slovenski-energetiki.html,Kadrovski pretresi v slovenski energetiki,"V ključnem času, ko imamo rekordne rasti cen elektrike, plina in ogrevanja in ko so odprta vprašanja o oskrbi z energijo v prihodnosti – zaradi opustitve rabe premoga ter zaprtja rudnika, Teša in drugega bloka nuklearke – smo priča vrsti kadrovskih menjav v vrhu energetskih podjetij. Odleteli so nekateri vodilni: Andrej Ribič, Boris Sovič, Alan Perc, Robert Golob. Kako bo to vplivalo na stabilnost trga? Se bodo menjave nadaljevale? ","
Država je lastnica skoraj celotne slovenske energetike, kadrovske menjave v državnih podjetjih pa so že stalnica. Trenutno smo priča kadrovskim pretresom na vrhu energetskih podjetij, ki so v državni lasti in v katerih ima država velik vpliv. Mesto predsednika uprave Elektra Ljubljana je moral po desetih letih zapustiti Andrej Ribič, z vrha Elektra Maribor je bil odpoklican Boris Sovič, zaradi visokih cen ogrevanja so odpoklicali vodjo Energetike Maribor, Alana Perca, Robert Golob pa na čelu Gen-I-ja ni dobil novega mandata. O upravi podjetja Gen-I sicer trenutno odloča sodišče v Krškem, kar je, kot pravi Golob, nekaj popolnoma novega. ""Celo slovenska politika ni nikoli padla tako nizko kot v tem primeru, niti še nimamo sodne prakse …"" Sodišče je doslej prejelo tri predloge za začasno upravo družbe Gen-I. Po dveh predlogih bi jo še naprej vodil Robert Golob, po tretjem pa Martin Novšak, sicer generalni direktor Gen Energije, ki je polovična lastnica Gen-I-ja. 
Novo vodstvo bosta dobili tudi dve družbi v Holdingu Slovenske elektrarne (HSE) – včeraj, 1. decembra, je na stolček generalnega direktorja Dravskih elektrarn Maribor sedel Aleksander Brunčko, z novim letom bo nov direktor družbe Damjan Seme. Aleksander Brunčko je član stranke SDS in sedi v odboru za finance v Občini Ruše. Brunčko je nekdanji prokurist HSE Invest in pomočnik Andreja Tumpeja, dosedanjega generalnega direktorja Dravskih elektrarn Maribor.
V Termoelektrarni Šoštanj (Teš) bo januarja generalni direktor postal Matjaž Vodušek, nekdanji direktor družbe SODO, sistemskega operaterja distribucijskega omrežja. SODO je vodil vse od njegove ustanovitve leta 2007, imenovan je bil v času prve Janševe vlade. Vodušek bo nadomestil Viktorja Vračarja, ki je generalni direktor HSE-ja. Direktor Teša pa za zdaj ostaja Mitja Tašler. 
Infrastrukturni minister Jernej Vrtovec je kadrovske menjave napovedal že julija, ko je rekel: ""Če želimo ustrezno voditi dolgoročne investicije in jih kakovostno izpeljati, se bo treba zelo kmalu odločiti, da se posameznikom, ki so na določenih področjih 15 let ali več, zahvalimo za opravljeno delo."" Zdaj pa trdi, da z menjavami nima nič. ""O teh menjavah so se odločili nadzorniki, jaz jih moram sprejeti, če so mi všeč ali ne, sprejemajo jih drugi odločevalci."" 
Robert Golob pravi, da je izgovor, da izvaja menjave vsaka politika, zelo priročen. ""V resnici pa vidimo, da so v teh primerih v ozadju nekoliko bolj premišljeni cilji, ki se ne zaustavijo pri enkratnih dejanjih in prevzemanju funkcij, ampak so dolgoročni in predvsem finančni, kar pomeni dolgoročno zasesti pozicije, na katerih je na razpolago ogromno denarja za prihodnost, ki ga bomo pač kanalizirali po svoje."" Tako v Petrolu kot v HSE-ju trenutnih menjav vodstev niso želeli komentirati, ker pravijo, da je to stvar vsake družbe posebej. Po Golobovi oceni se menjave v energetskih podjetjih še niso zaključile. ""Iz prve roke vem, da smo približno na polovici poti."" 
Dva stebra energetike, HSE in Gen energija, sta v 100-odstotni lasti države
Država je 100-odstotna lastnica dveh glavnih stebrov slovenske energetike, HSE-ja in Gen energije. Hkrati ima delež v Petrolu, Geoplinu ter Elektru Maribor, Ljubljana in Celje.
Od novembra oziroma decembra lani ima HSE novo upravo, generalni direktor je Viktor Vračar, imenovan iz kvote SMC. Na tem položaju je zamenjal Stojana Nikolića. Upravo sestavljata še poslovna direktorja, Marko Štrigl in Uroš Podobnik, ki spada v kvoto NSi. Štrigl je bil pred tem namestnik direktorja družbe ECE, ki je od oktobra letos v 51-odstotni lasti HSE-ja. Do decembra lani je bil član nadzornega odbora Občine Šoštanj, kandidiral je na listi Mladi za Šoštanj. Šest menjav članov (predvsem lani) se je zgodilo v nadzornem svetu HSE-ja, med nadzorniki je Andrej Janša, kandidat NSi za župana Velikih Lašč na lokalnih volitvah leta 2018, in Robert Celec, član SMC.
O kadrovskih menjavah v HSE-ju smo pred letom dni podrobno poročali v projektu Dejstev, Kadrovskem števcu.
Kako pomembno vlogo ima HSE v energetiki? HSE je največji proizvajalec in prodajalec električne energije iz lastnih, domačih virov na veleprodajnem trgu v Sloveniji – proizvedejo 65 odstotkov električne energije v državi. So največji slovenski proizvajalec električne energije iz obnovljivih virov in proizvedejo več kot 70 odstotkov obnovljivih virov energije v Sloveniji. ""Prevladujejo obnovljivi viri, letos in lani so predstavljali večinski delež, čeprav nas poznavajo samo po Tešu in premogovniku, ki v resnici že predstavljata manjšinski delež,"" pravi Vračar. 
HSE ima v lasti družbe v hidroproizvodnji, med drugimi Dravske elektrarne Maribor, Soške elektrarne Nova Gorica, Črpalno hidroelektrarno Avče, ter v termoproizvodnji: Termoelektrarno Šoštanj, ki proizvaja tretjino slovenske elektrike, in HSE Energetsko družbo Trbovlje (EDT), ki je pravna naslednica Termoelektrarne Trbovlje. Razpolagajo z lastnim primarnim energetskim virom, premogom, ki je del rudnika Premogovnika Velenje. Teš ta premog uporablja za proizvodnjo električne energije, a zaradi podnebnih zavez bo moral njegovo rabo opustiti, vprašanje je le, kdaj. Zato je usoda premogovnika in Teša nejasna. 
HSE je oktobra letos kupil 51-odstotni delež družbe ECE, ki je ponudnica električne energije, zemeljskega plina in lesne biomase. ""Po dvajsetih letih smo letos uspešno vstopili na drobnoprodajni trg. V postopku pred Agencijo za varstvo konkurence imamo vlogo za soglasje za podoben vstop v mariborsko Energijo Plus. S tem si obetamo vstop na 'retail' trg v približno tretjinskem deležu vseh končnih uporabnikov v Sloveniji,"" pojasnjuje Viktor Vračar. HSE je sicer lani posloval z 227-milijonsko izgubo, še leto prej je imel 60 milijonov dobička. 
Državni jedrski steber – Gen energija
Gen energija je glavna družba v skupini Gen in polovična lastnica Nuklearne elektrarne Krško, ki proizvede več kot 30 odstotkov električne energije v Sloveniji. Hkrati ima v lasti Savske elektrarne Ljubljana, Hidroelektrarne na spodnji Savi in Termoelektrarno Brestanica. Je tudi polovična lastnica Gen-I-ja, ki je največji dobavitelj električne energije pri nas, prodaja tudi zemeljski plin. Ta pa ima v lasti Elektro energijo. Še večji igralec na energetskem trgu bi lahko bila Gen energija v prihodnosti, če bo v praksi zaživela ideja drugega bloka jedrske elektrarne, JEK 2. V družbi pravijo, da bo lahko Slovenija z JEK 2 skoraj potrojila proizvodnjo nizkoogljične energije. ""Zato je Slovenija izdala energetsko dovoljenje za drugi blok nuklearke, prav tako pa vodimo vse postopke, da bi se delovanje obstoječega bloka nuklearke podaljšalo še za 20 let, torej do leta 2043,"" pojasnjuje Jernej Vrtovec. A čakajo zeleno luč Evropske unije – skupina desetih držav članic EU, med njimi Slovenija, je Evropsko komisijo pozvala k priznanju jedrske energije kot nizkoogljičnega načina pridobivanja energije.
Na vrhu Gen energije je Martin Novšak. Od junija letos ima Gen energija novo finančno direktorico, Gordano Radanovič, ki je bila direktorica uprave Občine Brežice. Poslovodni direktor je Danijel Levičar, ki je bil vodja direktorata za energijo na ministrstvu za infrastrukturo, ko ga je vodil Peter Gašperšič iz SMC. Predsednik nadzornega sveta, ki je odločal o novi upravi Gen-I-ja in mandata ni podelil Robertu Golobu, je Cvetko Sršen iz SDS-a, sicer predsednik uprave Telekoma Slovenije, ki je v večinski lasti države (več kot 70 odstotkov). Gen energija je leto zaključila z dobrimi 45 milijoni evrov dobička. 
Na področju naftnih derivatov pomemben igralec delno državni Petrol
Petrol je skupaj z OMV-jem glavni ponudnik naftnih derivatov na slovenskem trgu, ponuja pa tudi oskrbo z elektriko in zemeljskim plinom. Posredno je lastnik družbe Plinovodi, ki je operater prenosnega sistema zemeljskega plina. Petrol je namreč 30 odstotni lastnik družbe Plinhold, preostalih 60 odstotkov je v državni lasti. Plinhold pa je lastnik družbe Plinovodi. Na podlagi delitvenega načrta je skupščina Geoplina leta 2017 sprejela sklep o statusnem preoblikovanju družbe Geoplin, tako je bila ustanovljena družba Plinhold, na katero je bila prenesena kapitalska naložba v družbi Plinovodi. Petrol je polovični lastnik družbe Geoenergo, ki ima edina koncesijo za izkoriščanje mineralnih surovin, nafte in zemeljskega plina na območju Murske depresije, h kateremu spadajo tudi Petišovci. Preostala polovica je prek družbe Nafte Lendava v lasti države.
Med največjimi zasebnimi lastniki Petrola sta Darij in Vesna Južna, njuno lastništvo znaša okoli 10 odstotkov. Okoljski minister Andrej Vizjak, tudi osebni prijatelj Darija Južne, je lani kupil večje količine Petrolovih delnic. Predsednica uprave Petrola je Nada Drobne Popovič, pred prihodom v Petrol je bila prva finančnica družbe Acroni v lasti Slovenske industrije jekla.
Kakšna je konkurenca na slovenskem maloprodajnem trgu?
Poglejmo konkurenco na slovenskem energetskem trgu, da bi si lažje predstavljali, katera podjetja imajo pomembno vlogo. Pri elektriki ima največji tržni delež dobaviteljev za gospodinjstva Gen-I, lani je imel dobrih 20 odstotkov tržnega deleža elektrike pri končnih odjemalcih. Sledita ECE, ki je po novem (od oktobra letos) v večinski lasti državnega HSE-ja, in E3, omenjeni trije dobavitelji obvladujejo dobrih 56 odstotkov trga. Nevenka Hrovatin z Ekonomske fakultete ocenjuje, da se konkurenca na trgu elektrike v zadnjih letih povečuje.
""Tako drobnoprodajni trg dobaviteljev gospodinjstvom kot trg dobaviteljev poslovnim odjemalcem sta zmerno koncentrirana, poleg tega pa so se tržni deleži dobaviteljev spreminjali, kar kaže na konkurenčnost trga."" O konkurenčnosti trga priča tudi primerjava gibanja veleprodajnih in maloprodajnih cen električne energije. Maloprodajne cene so praviloma sledile veleprodajnim, kar pomeni, da so bile marže dobaviteljev na maloprodajnem trgu stabilne, z izjemo lanskega leta, ko so marže narasle. To lahko nakazuje manjšo konkurenčnost trga in premajhno aktivnost odjemalcev pri zamenjavi dobaviteljev.
Tudi poročilo EU, s katerim je ta leta 2020 poskušala ugotoviti ovire pri vstopu novih dobaviteljev na maloprodajni trg z električno energijo in plinom za 30 evropskih držav (27 članic EU ter Veliko Britanijo, Švico in Norveško), potrjuje konkurenčnost slovenskega trga. Slovenija je na trgu električne energije uvrščena na drugo mesto, na trgu s plinom pa nekoliko slabše, na 11. mesto. Pri zemeljskem plinu je Energetika Ljubljana največji ponudnik, takoj za njim je Gen-I, sledi Petrol. 
Maloprodajni trg plina za gospodinjske odjemalce je zmerno (srednje) koncentriran, čeprav je skupni tržni delež treh največjih podjetij še vedno sorazmerno velik (62 %), sicer se v zadnjih letih zmanjšuje. 
Na naftnem trgu pa imamo duopol, Petrol in OMW. Drugi se sicer umika iz Slovenije, prihaja Mol. Za spremljanje konkurenčnosti trga in morebitno zlorabo monopolne moči je zadolžena Agencija za varstvo konkurence, razmere na trgu pa spremlja tudi ministrstvo za gospodarski razvoj, ki v tem trenutku ne vidi razlogov za ukrepanje. To je po svoje razumljivo, pravi Nevenka Hrovatin, saj se cene spreminjajo podobno kot v ostalih državah EU.
Bodo aktualne menjave vplivale na stabilnost trga in energetsko revščino?
Cene energentov so letos dosegle rekordne ravni. Posledično so nekateri ponudniki energentov cene elektrike in plina dvignili, to pa najbolj prizadene predvsem socialno ogrožene in energetsko revne. Ravno to, da Gen-I cen ni dvignil, je po mnenju Roberta Goloba razlog, da je podjetje začelo zanimati politiko. ""Če imaš osem let enake cene, potem zagotovo nisi generator energetske revščine, ampak blažilec. Če se nekdo v politiki odloči, da lahko ta blažilec tudi uniči, potem to pomeni, da si v resnici aktivno prizadeva, da bi bilo čim več energetske revščine. Zakaj? Da se potem pojavi kot rešitelj problema, ki ga prej sploh ni bilo."" 
Vrtovec miri, da aktualne menjave vodstev ne bodo vplivale na oskrbo ljudi z energenti. ""V Sloveniji imamo dovolj strokovnjakov s področja energetike, ki so kos različnim nalogam, in to ne bo pripomoglo k temu. Na ministrstvu imamo različne strategije in ukrepe; ministrstvo je neodvisno od tega, kdo je kje. Na ministrstvu skrbimo za zakonodajo, ki je pripravljena za vse čase, strategije so pripravljene za ključne odgovore v sedanjosti in prihodnosti. Torej imamo ključne odgovore ne glede na to, kdo je na katerem položaju.""  
Tomislav Tkalec iz društva Focus je v rubriki 24UR Fokus in drugem bloku nuklearke povedal, da politika vodilni kader brez strateškega razmisleka in na hitro menjuje s kandidati iz svojih krogov. ""Imamo zelo dobro povezanost funkcionarjev, ki prihajajo na ministrstvo in so potem v vlogi odločevalcev. Ti prihajajo večinoma iz teh dveh stebrov (HSE-ja in Gen-I-ja) oziroma mogoče še iz katerega drugega podjetja. Zaradi te povezanosti odločitve, ki se na koncu sprejemajo, koristijo tema dvema velikima stebroma in ohranjanju statusa quo.""

"
https://www.24ur.com/sport/ostalo/wta-tour-steve-simon-suspendirano-sodelovanje-s-kitajsko.html,Predsednik WTA uresničil grožnje: Kitajski odvzel teniške turnirje,"Mednarodno združenje teniških igralk WTA je zaradi neodzivnosti kitajskih oblasti v primeru igralke Peng Šuai odpovedalo vse turnirje, ki bi jih morala v prihodnjem letu gostiti Kitajska, vključno s tistimi v Hongkongu, je sporočil predsednik WTA Steve Simon.","Odkar je 35-letna Pengova, nekdanja prva igralka sveta v ženskih dvojicah in dvakratna zmagovalka turnirjev za grand slam, v začetku novembra obtožila nekdanjega visokega kitajskega politika spolnega napada, je združenje WTA večkrat izrazilo globoko zaskrbljenost zaradi nejasne usode teniške igralke, ki je izginila iz javnega življenja.
""Kako naj našim igralkam razložim, da naj igrajo tam, kjer Peng Šuai ne dovolijo prosto komunicirati z javnostjo in jo očitno z različnimi metodami zadržujejo proti njeni volji. Seveda se ob tem bojim tudi za varnost naših igralk, ki bi morale v 2022 nastopati na Kitajskem,"" je zapisal predsednik Simon.
Ob tem je dodal, da je prejel številne odzive podpore in da je odločitev o odpovedi oziroma suspenzu turnirjev sprejel s soglasjem upravnega odbora združenja WTA.
Mednarodni olimpijski komite (Mok) je 21. novembra sporočil, da je predsednik krovne športne organizacije Thomas Bach opravil polurni videopogovor s Pengovo. Dosedanji dokazi o tem, da je živa in zdrava, pa so bili objavljeni predvsem v kitajskih medijih, kjer so pred enim tednom objavili video in fotografijo Peng Šuai na odprtju mladinskega turnirja v Pekingu.
Kitajske oblasti niso sporočile, kje se nahaja izginula teniška igralka. Niti obtoženi Čang Gaoli, nekdanji podpredsednik kitajske vlade, niti zdajšnja kitajska vlada nista komentirala obtožb Pengove. Razpravo o tej temi pa so blokirali na kitajskem internetu, ki je močno cenzuriran, pa tudi na drugih družbenih omrežjih.
"
https://www.24ur.com/novice/slovenija/v-ljubljani-20-odstotna-podrazitev-ogrevanja-petrol-zvisal-cene-elektrike-in-plina.html,"V Ljubljani 20-odstotna podražitev ogrevanja, Petrol zvišal cene elektrike in plina","V Ljubljani je od danes dražje ogrevanje iz sistema daljinskega ogrevanja. Energetika Ljubljana je namreč za 25,98 odstotka zvišala variabilni del cene toplote, kar se bo na računih uporabnikov odrazilo kot 20-odstotna podražitev ogrevanja. Petrol pa bo z današnjim dnem zvišal cene električne energije in zemeljskega plina.","Energetika Ljubljana, ki s sistemom daljinskega ogrevanja oskrbuje okoli 60 tisoč gospodinjstev, kot razlog za zvišanje variabilnega dela cene toplote navaja izredne rasti cen energentov in emisijskih kuponov. Ob tem zagotavlja, da do konca ogrevalne sezone ne bo več dodatno višala cen toplote. Prav tako ne namerava zvišati cen zemeljskega plina in električne energije.
Primož Škerl iz Energetike Ljubljana pravi, da je ta podražitev ""zadnja do konca meseca marca ali aprila, odvisno do kdaj bo trajala ogrevalna sezona, stanovanje v velikosti 70 kvadratnih metrov bo tako plačalo v letnem  merilu približno 124 evrov več za ogrevanje"".
Še precej bolj bo nov cenik po žepu udaril tiste, ki ogrevajo hiše. Če so še v lanski kurilni sezoni skupni stroški znašali dobrih 1750 evrov - bodo letos položnice skupaj dražje za več kot 300 evrov. ""Trenutno podražitve električne energije in zemeljskega plina ne predvidevamo, kaj bo pa v prihodnje, je pa težko zdej napovedat,"" je še povedal Škerl.
Petrol pa bo z današnjim dnem podražil električno energijo in zemeljski plin. Električna energija po rednem ceniku se bo za gospodinjstva podražila za okoli 30 odstotkov, končni račun za povprečnega gospodinjskega porabnika elektrike pa bo višji za okoli sedem evrov na mesec oz. nekaj več kot 10 odstotkov. Zemeljski plin se bo podražil za 12 odstotkov. Petrol je imel lani po podatkih agencije za energijo pri električni energiji 11,6-odstotni tržni delež in pri zemeljskem plinu 9,2-odstotnega.
Ostali ponudniki letos ne nameravajo zvišati cen električne energije, tako so namreč pojasnili v podjetjih Ece, Elektro energija, Energija plus, E3 in Gen-I. V slednjemu so se sicer zavezali, da vsaj do poletja 2022 ne bodo zvišali cen elektrike in zemeljskega plina.
Zaradi visokih cen razrešen direktor Energetike Maribor
13.000 gospodinjstev ali 40.000 ljudi je priključenih na Energetiko Maribor. Že položnice za oktober so dražje, mnogi pa s strahom pričakujejo novembrske in decembrske.   
Mariborski župan Saša Arsenovič je v torek popoldne sklical sestanek vodij svetniških skupin, s katerimi so govorili o možnih ukrepih zaradi visokih cen ogrevanja v mestni občini, ki so trenutno celo najvišje v Sloveniji. Zaradi nastalih razmer je nadzorni svet Energetike Maribor razrešil dolgoletnega direktorja Energetike Maribor Alana Perca.
Kot je po sestanku v Mariboru povedal Arsenovič, je do srečanja svetniških skupin prišlo zaradi težav v poslovanju Energetike Maribor, na katere mestna politika ni imela vpliva. Po njegovih besedah je prišlo do bistvenih sprememb pri pričakovanih poslovnih rezultatih podjetja, glede na to, kar je vodstvo predstavilo na septembrski in pozneje na novembrski seji nadzornega sveta.
Minister Jernej Vrtovec se je po Arsenovičevih besedah odzval na način, da se bo država na trenutno problematiko glede višanja cen energentov in s tem vse dražjega ogrevanja odzvala ne le zaradi Maribora, pač pa na ravni vse države. To naj bi storili s t. i. energetskim vavčerjem.
Ker se v Mariboru zavedajo, da to ne bo dovolj, so na današnjem sestanku iskali možne rešitve za Energetiko Maribor, saj si glede na sicer dobro poslovanje vseh ostalih podjetij znotraj mestnega holdinga ne želijo rdečih številk. Kot je povedal župan, bo zato holding tistim, ki bodo to želeli, omogočil obročno odplačevanje razlike med lansko in letošnjo ceno ogrevanja v mesecih zunaj kurilne sezone.
""Če je bila lani položnica za ogrevanje 40 evrov in bi bila letos 100, bodo uporabniki 120 evrov za meseca december in januar lahko obročno plačali v času med aprilom in septembrom. S tem bo cena za ogrevanje v zimskem času celo nižja kot v večini slovenskih mest,"" je dejal Arsenovič. Ta bo na seji mestnega sveta predlagal delitev vavčerjev z denarjem iz mestnega proračuna.
Glede razrešitve Perca je župan še povedal, da rešitve za znosnejše cene ogrevanja, ki jih je dal na mizo slednji, ne bi reševale poslovanja podjetja. Ob tem je Percu očital, da klub uspešnem 12-letnem vodenju tega javnega podjetja ni poskrbel za različne energetske vire, tako da je ogrevanje odvisno skoraj izključno od plina.
Minister za delo Janez Cigler Kralj pa je povedal, da spremljajo vsakodnevno gibanje cen teh energetnov, če bo potrebno poseči z energetskimi boni. ""Zaenkrat te potrebe še ni bilo zaznati"". V kolikor se bo - tako Cigler Kralj - rast cen nadaljevala, bo vlada posredovala in z interventnim zakonom skušala  najti rešitev za najšibkejše.  
"
https://www.24ur.com/novice/korona/vodje-poslanskih-skupin-o-novem-predlogu-zakona-o-nalezljivih-boleznih.html,Zorčič: Med strankami obstaja pripravljenost za sodelovanje pri predlogu novele ZNB,"Vodje poslanskih skupin so delovnem posvetu pri predsedniku DZ Igorju Zorčiču razpravljali o predlogu novele zakona o nalezljivih boleznih, ki ga je pripravila Pravna mreža za varstvo demokracije. V opoziciji so izrazili naklonjenost predlogu novele zakona, a so v Levici opozorili, da je stranka SDS med vrsticami izrazila nasprotovanje. Stranke so sicer sporočile, da bodo preučile podrobnosti in svoja stališča podale v prihodnjih dneh.","
Igor Zorčič je dejal, da gre za ""zakon, ki je bil v določenem delu že razveljavljen pred petimi meseci, pa ne vlada ne DZ nista implementirala odločbe US. Zato se mi je zdel na mestu premislek o tem, ali lahko morda poslanske skupine predlagamo takšen zakon.""  Po njegovem mnenju med poslanskimi skupinami obstaja določena pripravljenost za sodelovanje.
Kot je povedal, je več kot očitno, da med ljudmi prevladuje nezadovoljstvo zaradi ukrepov, ki so v določeni meri sprejeti s pomanjkljivo pravno podlago. ""Poslanci in poslanke smo v zadnjih dneh deležni številnih elektronskih sporočil nezadovoljne skupine državljanov, ki opozarjajo, da je v predlogu PKP 10 podan tudi predlog za sprejemanje odlokov za omejevanje širjenja epidemije. Meni se zdi to opozorilo na mestu. Odgovorno bi bilo, da bi DZ zakon spremenil, tako da bi vložil spremembo ZNB in da se to ne bi urejalo v drugih zakonih ter da bi se v vsebino vneslo tisto, na kar je opozorilo ustavno sodišče."" 
 
Janja Sluga iz skupine nepovezanih poslancev je povedala, da skupina podpira predlog Mreže za varstvo demokracije. ""Prednost je to, da ga je pripravila stroka in ne politika. Naše stališče je, da je bil današnji posvet dober. Menim, da bi morale predlog vložiti vse poslanske skupine. Večjih pomislekov nimamo.""  
Vprašanje je zelo zahtevno, pravi Maša Kociper (SAB), a se ji predlog zdi dober. ""Pozdravljamo tudi to, da je vlada bolj omejena pri trajanju ukrepov. Ta zakon odgovarja na ta vprašanja in uvaja neko kontrolo parlamenta. Po eni strani je vladi treba dati prostor in možnost, da na začetku hitro odreagira, po določenem času pa je nadzor zakonodajnega telesa močnejši. V stranki se bomo pogovorili in poglobili ter potem podali svoj odgovor. Skrbi pa nas, da bo lahko zakon, če ne bo vložen s podpisi vseh poslanskih skupin, koalicija spremenila in vanj vrinila nekaj svojega.""  
Matjaž Han (SD) je ob tem dejal, da se jim ne zdi pomembno, kdo je prvi podpisan, važno je, da so vsi skupaj. Zadovoljen je tudi, da gre za predlog, ki ga je pripravlja civilna družba.  
V Levici pobudo pozdravljajo. Kot pravi Matej T. Vatovec, je predstavljen predlog tudi ""najboljša osnova do sedaj za nadaljevanje pogovorov o ZNB, ki pri delu javnosti vzbuja strah. Dejstvo je, da ta zakon potrebujemo v neki prenovljeni obliki, skladni z ustavo. V stranki nimamo večjih pomislekov."" Povedal je, da ga morajo še podrobno preučiti ter da bi moralo nadaljevanje postopka slediti kmalu. ""Bojim pa se, da predlog ne bo uspešen in da pri tem ne bodo sodelovale vse stranke."" Pri tem je imel v mislih največjo vladno stranko, SDS, ki da je med vrsticami izrazila svoje nestrinjanje z novostmi, z vsemi varovalkami in nadzori DZ, ker naj bi to vlado omejevalo pri delu. ""Na žalost skuša ta koalicija s čudnimi zmazki, kot je PKP 10, v katere vnaša neke določbe, zaobiti ravno tisto, kar bi ZNB moral določiti. Bojim se, da neke enotnosti, ki jo v koaliciji ves čas propagirajo, ne bo,"" je še dejal.
Pri zadevah, ki v javnosti povzročajo nelagodje, strah in nezaupanje, je pomembno, da se politika in civilna družba povežeta in sodelujeta, je dejal Brane Golubovič (LMŠ). ""To se dogaja v teh dneh. Civilna družba je pripravila predlog ZNB, ki uresničuje predlog ustavnega sodišča. Politika je zelo hitro reagirala in opravila posvet. V LMŠ bomo sodelovali v tem procesu, za katerega želimo, da se čim prej konča, je pa zelo pomembno, da je o vsem obveščena tudi javnost. Pričakujem, da bodo v poslanskih skupinah v teh dneh opravili razpravo, se opredelili do predloga in zelo kmalu sporočili, ali bi se sopodpisali. Ta zakon lahko uspe samo, če bo imel 46 glasov poslancev ali več.""
Sklic delovnega posveta so po prejemu predloga zakona o nalezljivih boleznih predlagali v poslanski skupini nepovezanih poslancev (NeP). Kot so pojasnili, ocenjujejo, da gre za dobro zakonsko osnovo, ki sledi odločbam ustavnega sodišča in vzpostavlja parlamentarni nadzor nad ukrepi, ki jih sprejema vlada. Hkrati so v NeP prepričani, da so spremembe zakona o nalezljivih boleznih potrebne in da bi lahko DZ pobudo prevzel tako, da bi novelo zakona vložile vse poslanske skupine, ki jo podpirajo.
Iz poslanske skupine SAB so še pred začetkom posveta sporočili, da so zakonski predlog prejeli in ga še preučujejo, saj gre za zahtevno pravno materijo. Pozdravljajo sicer prizadevanja Pravne mreže za varstvo demokracije za odpravo neustavnosti, a hkrati opozarjajo, da ima v DZ večino koalicija. ""Zato obstaja tveganje, da bo obstoječe besedilo v zakonodajnem postopku preoblikovano z dopolnili in tako predrugačeno ne glede na predlagatelja,"" so navedli.
Iz poslanskih skupin SMC, DeSUS in SNS pa so sporočili, da bodo najprej preučili predlog novele zakona o nalezljivih boleznih in se nato do njega tudi vsebinsko opredelili. Tako je pričakovati, da bo o podpori predlogu novele zakona več znanega po današnjem posvetu vodij poslanskih skupin.
DZ sicer na glasovanju julija po izglasovanem vetu državnega sveta z 78 glasovi proti ni potrdil novele zakona o nalezljivih boleznih. Proti so glasovali tudi poslanci koalicije, ki so med drugim ocenili, da je nekatere kritike in pomisleke o noveli še smiselno preučiti in pripraviti novo besedilo, česar pa vlada do zdaj ni storila.
"
https://www.24ur.com/novice/dejstva/je-usoda-termoelektrarne-sostanj-in-rudnika-zapecatena-z-letom-2033.html,Je usoda Termoelektrarne Šoštanj in rudnika zapečatena z letom 2033?,"Tretjino slovenske elektrike z uporabo premoga proizvede Termoelektrarna Šoštanj oziroma Teš. Tisti Teš, ki je postal sinonim za korupcijo zaradi netransparentne gradnje šestega bloka, prežete s hišnimi preiskavami. Za šesti blok smo plačali 1,4 milijarde evrov, pet let kasneje pa se dogovarjamo o opustitvi rabe premoga zaradi podnebnih zavez, zaprtja rudnika in posledično tudi termoelektrarne. Ogroženih pa je 1.400 delovnih mest.","
Eden najpomembnejših energetskih objektov pri nas – Termoelektrarna Šoštanj (TEŠ) – je zaradi gradnje šestega bloka termoelektrarne postal sinonim za korupcijo. Tudi okvare pri delovanju Teša so stalnica. Nasprotno pa Viktor Vračar, generalni direktor Holdinga slovenske elektrarne (HSE) in do 1. januarja prihodnje leto še generalni direktor Teša, češ da gre za ""enega bolj sodobnih tovrstnih blokov, ne samo v Evropi, ampak tudi širše"".
Afera Teš 6 še vedno ni dobila epiloga. Po skoraj desetih letih od hišnih preiskav in po petih letih obratovanja so letos akterji afere Teš 6 šele sedli na zatožno klop. Znano je, da se je vrednost investicije s prvotnih 654 milijonov evrov povzpela na 1,4 milijarde evrov. Novi šesti blok je bil domnevno dobra priložnost za zasebne zaslužke. Nekdanji direktor Teša Uroš Rotnik, zaposleni Darko Weiss, Jože Lenart in Miran Leben ter drugi vpleteni so osumljeni 250 milijonov evrov vrednega oškodovanja Teša pri gradnji. Rotniku, ki krivde ne priznava, tožilstvo očita storitev dveh kaznivih dejanj zlorabe položaja ali zaupanja pri gospodarski dejavnosti, kaznivo dejanje zlorabe položaja ali pravic in dve kaznivi dejanji pranja denarja. Soobtoženim tožilstvo očita enake zločine ter pomoči h kaznivim dejanjem v primeru domnevnih nepravilnosti pri več poslih Teša. Gre za eno najobsežnejših obtožnic v Sloveniji, obdolženim grozi zaporna kazen do 20 let, zadeva pa bo zastarala leta 2028.
Teš je zadnja leta v rdečih številkah, lani je imel celo 280-milijonsko izgubo, še leto prej 'le' 20-milijonsko. V nezavidljiv finančni položaj Teš postavljajo cene emisijskih kuponov, ki jih mora kupiti zaradi spuščanja emisij Co2 v zrak. Vodstvo Teša pojasnjuje, da je na poslovanje vplivala višja cena emisijskih kuponov, ki so se lani povečali za 15 odstotkov, predvsem pa oslabitev sredstev. Zadolžitve HSE, vezane na investicijo šestega bloka, znašajo 65 milijonov za poplačilo anuitet in okoli 20 milijonov za poplačilo stroškov financiranja in poroštev.
Teš pa je letos prejel tudi 131-milijonsko odškodnino iz poravnave z ameriško skupino General Electric, pravnega naslednika dobavitelja opreme za šesti blok Alstoma. 
Analiza Projekcije potencialne donosnosti Teš od leta 2021 do 2030 ocenjuje, da bodo skupne izgube po najbolj verjetnem scenariju predvidenih cen CO2 kuponov ter cen električne energije približno 930 milijonov evrov. Tudi premogovnik ima izgubo, lani je znašala slabih deset milijonov evrov.
Teš sicer danes proizvede tretjino slovenske elektrike z uporabo premoga, od prodaje elektrike je lani zaslužil 228 milijonov evrov. 
Infrastrukturno ministrstvo podpira letnico 2033, okoljevarstveniki svarijo, da zamujamo
Medtem, ko na sodišču iščejo odgovornost pri domnevnem oškodovanju Teša, mora vlada pripraviti načrt, kdaj in kako bomo prenehali uporabljati premog, glavni vir pri proizvodnji električne energije v Tešu. Pripravljena je Nacionalna strategija za izstop iz premoga in prestrukturiranje premogovnih regij v skladu z načeli pravičnega prehoda, ki predlaga tri scenarije za opustitev rabe premoga – 2033, 2038 in 2042. Na infrastrukturnem ministrstvu podpirajo letnico 2033. ""Ni fiksna, ni zabetonirana, ampak vsebuje dodatne revizije. Se pravi, na dve leti se bo delala revizija, ali zasledujemo vse cilje, ali je mogoče 2033 ali ne. Ali je mogoče že prej,"" pravi minister Jernej Vrtovec. 
Tomislav Tkalec iz društva Focus ocenjuje, da je letnica 2033 že nekoliko prepozna, vendar edina sprejemljiva od navedenih v strategiji. V Focusu menijo, da bi zaradi zavez iz Pariškega sporazuma premog sicer morali opustiti najkasneje do leta 2030, kot bo to naredilo tudi 14 držav članic EU. A zelo verjetno je, da bi, zaradi hitre rasti cen emisijskih kuponov, Teš vrata lahko zaprl že pred letom 2033, pravi Tkalec. ""Dlje kot elektrarna dela, večje izgube ustvarja."" Zato odločitev za eno od kasnejših letnic opuščanja premoga v SAŠA regiji lahko povzroči nenadno in nenačrtovano zaprtje Teš, ne da bi bila regija na to pripravljena. 
Jože Koritnik iz Slovenskega rudarskega društva inženirjev in tehnikov (SRDIT) meni, da 10 let ni dovolj časa za zapiranje tako kompleksnega rudnika, kot je Premogovnik Velenje. ""Rudnik je kot človek, se rodi, živi in nekoč, ko zmanjka zalog mineralnih surovin ali preneha povpraševanje po mineralni surovini na trgu, tudi umre. Druga zgodba je vezana na lokacijo, tradicijo, ekonomsko-socialno stanje.""  V SRDIT-u opozarjajo, da v Evropi ni primera uspešnega prestrukturiranja rudarske regije v obdobju dobrih deset let. Lahko samo ugibamo, kakšno tveganje bi bilo v primeru Premogovnika Velenje, kjer gre za precej večje število ogroženih delovnih mest, in v bistveno krajšem času, predvidenem za prestrukturiranje, dodajo.
Podnebne zaveze narekujejo opuščanje premoga
Slovenija se je z ratifikacijo Pariškega sporazuma leta 2016 zavezala, da bo premog opustila do leta 2030. ""Opustitev rabe premoga je pot, po kateri stopa razviti svet, in Slovenija v tem pogledu ne more biti izjema,"" pravijo na HSE. Gre torej za opuščanje surovine, ki se jo je izkoriščalo stoletja. To neposredno vpliva tudi na Premogovnik Velenje, ki je glavni nosilec premogovniške dejavnosti, premog kopljejo že od leta 1875. Nakopan premog dobavlja bližnjemu Tešu. Ključno vprašanje je torej, kdaj bo Slovenija opustila premog? 
Ogrožena delovna mesta 1.400 zaposlenih v Tešu in rudniku
Od premoga je trenutno v Tešu in premogovniku odvisnih 1.400 zaposlenih. ""Žal so časi takšni, ko moramo iskati nadomestljivost, CO2 kuponi rastejo, poslovanje Teša je res ogroženo in moramo narediti ta korak naprej, kljub tradiciji,"" pravi Vrtovec. 
Viktor Vračar ne verjame v nove velike delodajalce. ""Mislim, da bo tudi po vzoru drugih premogovnih regij po svetu in prestrukturiranju bolj šlo v smer v več manjših, bolj inovativnih družb, na osnovi različnih storitvenih in drugih dejavnosti, ki jih je treba resnično pospešiti, da bi v tem obdobju zagotovili socialen in drugače sprejemljiv prehod.""
Robert Golob, Gen-I, meni, da bo več delovnih mest v Slovenijo pripeljala sončna energija, kot jih je danes v Šaleški dolini. ""Več jih bo, trikrat več. Tisti, ki bo pri tem aktivno sodeloval, bo tudi zaslužil. Zelena transformacija je, če se je lotiš pravilno, edinstvena poslovna priložnost. In tega marsikdo ne želi slišati, ker je konkurenca, ali pa politika takšnega načrta ne zna pripraviti.""
Prehod v nizkoogljično gospodarstvo pomeni, da bodo nekatera delovna mesta izgubljena, nekatera spremenjena oz. prestrukturirana in nadgrajena, ustvarjeno pa bo precejšnje število ‘zelenih’ delovnih mest, ocenjujejo v Focusu. Že v Pariškem sporazumu je podana ocena, da bo neto učinek zelenega prehoda na število delovnih mest pozitiven. Prehod bo neizogibno povzročil izgubo delovnih mest v nekaterih ogljično intenzivnih sektorjih, vendar se bo to število kompenziralo z novimi priložnostmi za zaposlitev, dodajajo.
V HSE ocenjujejo, da bo na rudnik leta 2033 vezanih do 1500 ljudi, po zaključku aktivnega odkopavanja pa bo ta številka postopoma padala. ""V zadnjih letih ocenjujemo, da bomo potrebovali približno 250 ljudi.""
O točnih stroških zapiranja rudnika na HSE ne morejo govoriti
Na HSE pravijo, da bi zapiranje premogovnika trajalo precej časa, minimalno 15 let, ker obsega več kot 50 kilometrov aktivnih rovov, ki jih bodo morali po zaprtju sanirati. ""Glede na to, da letnica zapiranja še ni dokončna, o točnih stroških zapiranja ne moremo govoriti.""
Denarja iz evropskega sklada za pravičen prehod, ki je ključen instrument za podporo regijam pri prehodu na podnebno nevtralnost do leta 2050, je več kot dovolj, ocenjuje Vrtovec. A najprej mora vlada sprejeti nacionalno strategijo, ki je podlaga za dva ključna zakona o zapiranju premogovnika in prestrukturiranju regije. Če strategije ne sprejmemo do konca tega leta, ne bomo mogli iz sklada črpati 235 milijonov evrov, samo v prvi fazi. Torej že zamujamo, je jasen Tkalec. ""Vlada zagotovo ne dela dovolj, kar se jasno vidi pri tem, da še ni sprejete te strategije za izstop iz premoga, ki bi morala biti sprejeta že v začetku poletja.""
Po besedah infrastrukturnega ministra je zakon o zapiranju rudnika v fazi priprave na infrastrukturnem ministrstvu, strategija pa je pripravljena, je v medresorski obravnavi. ""V naslednjih tednih verjamem, da bi bila strategija sprejeta, v kolikor se bodo tudi ostali deležniki, torej ministrstva, strinjala okrog letnice, pa vseh ostalih elementov, ki so v tej strategiji."" Zakon o prestrukturiranju regije pa je od drugega ministrstva, dodaja Vrtovec. 
HSE: 'Želimo ohraniti energetsko lokacijo'
Šaleška dolina je pomembna energetska lokacija, zato bi morali Teš z domačim lignitom obravnavati in izkoristiti kot strateško podporo prizadevanjem Slovenije za postopen prehod v brezogljično družbo, ne pa kot njegovo oviro, pravijo na HSE-ju. ""Načrtujemo ohranitev energetske lokacije v Šoštanju in projekte proizvodnje električne energije iz nizko- oz. brezogljičnih virov, vključno s proizvodnjo zelenega vodika. V skupini HSE razpolagamo s projekti obnovljivih virov energije in nizkoogljično proizvodnjo električne energije, kar bi lahko prispevalo k nadomestitvi proizvodnje iz Teš."" Dodajajo, da je energetska lokacija Teš infrastrukturno opremljena, tako za proizvodnjo električne energije iz plina, proizvodnjo vodika, predvidena je tudi lokacija za zajemanje in rabo CO2.
Možnost, da se Teš preoblikuje v nekaj drugega, torej obstaja, pravi Vrtovec. ""Imamo objekt, ki ga moramo potem v nadaljevanju izkoristiti, ena izmed možnosti je zagotovo plin. V Nemčiji plin prepoznavajo kot tisti prehoden element za 30, 40 let. Ali bo tako tudi v Sloveniji, ta trenutek še ne vemo, ampak je škoda, da bi to lokacijo Teša kar zanemarili.""
A Golob meni, da imajo HSE in Teš dovolj drugih pomembnih izzivov, tudi cela regija, kot da bi se ukvarjali, kaj bo s to lokacijo po 2030. ""V Trbovljah je termoelektrarna zaprta že vsaj pet let, pa na tej lokaciji ni zraslo nič. Zakaj bi se potem ukvarjali z lokacijo v Tešu, če v resnici ne vemo, ali jo bomo potrebovali. Dajmo se fokusirati na tisto, kar je pomembno, ne pa na tisto, kje bi mogoče lahko kdo spet kakšne provizije potegnil."" Sicer pravi, da je Teš sistemski objekt, ki ga je smiselno, tudi zaradi zanesljivosti sistema, držati do leta 2030 v obratovanju. ""Slovenska energetika potrebuje čas, da prestrukturira svoj sistem, da bo potem prenesel izključitev Teša. Ta dva cilja, ki sta oba strateška, se merita v bistveno večjih denarjih, kot je morebitna izguba iz kupona, ki bi s sedanjih 60 evrov narasel na 100. Še posebej, ker vemo, da se ta denar v veliki meri steka v podnebni sklad, ki ga v resnici dobimo nazaj.""
 V SRDITU se strinjajo s HSE, da zapiranje Teša ni smiselno. ""Smiselno bi ga bilo preurediti v kogeneracijsko enoto (opremiti še z čistilno enoto), kjer bi se termično izrabljalo tudi gorivo iz odpadkov. Letno v Sloveniji, samo v CERO Ljubljana, nastane več kot 100.000 ton goriva iz odpadkov, ki ga danes pretežno energetsko – toplotno izrabljajo v tujini."" 
Kako bomo nadomestili vrzel elektrike iz Teša?
Po besedah Roberta Goloba bo najverjetneje Evropa prepovedala premog leta 2030, sončna energija pa bo zapolnila vrzel izgube elektrike iz Teša. ""Imamo dva sovražnika, imamo sovražnika, ki se mu reče: nočemo objektov, ki škodijo v prostoru in imamo čas, ki se nam izteka. Ko to dvoje damo skupaj, se pokaže, da je kombinacija jedrske in sonca v bistvu optimalna, ker izpolnjuje oba kriterija,"" meni Golob. ""Torej sonce ne bo samo nadomestilo Teša, sonce bo nadomestilo Teš in hkrati bo poskrbelo za en del dodatne porabe, ki bo nastala zaradi elektrifikacije voznega parka."" Ob tem velja poudariti, da je Gen Energija, ki je polovična lastnica Gen-I-ja, tudi polovična lastnica Nuklearne elektrarne Krško. 
V SRDIT-u nasprotno menijo, da so pričakovanja, da se bo izpad v primeru opustitve rabe premoga do leta 2033 nadomestil z obnovljivimi viri energije, s poudarkom na sončni energiji, nerealna. ""V tem trenutku sončna energija prispeva v proizvodnji električne energije v Sloveniji nekaj več kot dva odstotka. Resno smo zaskrbljeni, kakšne posledice bo imela potencialno veliko večja uvozna odvisnost Slovenije z vidika električne energije in kaj to lahko pomeni z vidika kakovosti življenja in konkurenčnosti našega gospodarstva.""
Vračar pa: ""Če ne bo prebojnih rešitev, resnično brez novega nuklearnega bloka Slovenija ne bo mogla doseči te zadostnosti.""
Nemčija je edina država, ki izhod iz premoga načrtuje po letu 2030
Med državami EU je šest držav brez termoelektrarn že danes, 14 se jih je zavezalo k ukinitvi premoga najkasneje do leta 2030. Nemčija je trenutno edina država EU, ki izhod iz premoga načrtuje po letu 2030, in sicer leta 2038. A bo tudi Nemčija, po besedah ministra za energetiko Petra Altmeierja, zaradi neekonomičnosti premog opustila že precej prej, pravijo v Focusu. Analiza ‘Slovo od premoga se dogaja hitreje od pričakovanj – v EU bo predvidoma 60 odstotkov premogovnih elektrarn zaprtih do leta 2030’, kjer je predstavljena analiza zapiranja premogovnih elektrarn v Evropi, ugotavlja, da se je v zadnjih petih letih v EU zaprlo ali je napovedalo zaprtje do leta 2030 skoraj 60 odstotkov premogovnih elektrarn. Glede na zaostrovanje finančnih slik delovanja preostalih, tako Tkalec, je pričakovati, da bo zaprtij še precej več.

"
https://www.24ur.com/novice/slovenija/energetika-ljubljana-z-decembrom-drazi-daljinsko-ogrevanje.html,"Energetika Ljubljana s podražitvami, zaradi visokih cen razrešen direktor Energetike Maribor","Mariborski župan Saša Arsenovič je v torek popoldne sklical sestanek vodij svetniških skupin, s katerimi so govorili o možnih ukrepih zaradi visokih cen ogrevanja v mestni občini, ki so trenutno celo najvišje v Sloveniji. Zaradi nastalih razmer je nadzorni svet Energetike Maribor razrešil dolgoletnega direktorja Energetike Maribor Alana Perca. Z decembrom bo sicer tudi Energetika Ljubljana za 25,98 odstotka zvišala variabilni del cene toplote v daljinskem ogrevanju Ljubljane, dvig pa se bo na račun uporabnikov izrazil kot 20-odstotna podražitev ogrevanja. Ceni zemeljskega plina in elektrike pri Energetiki Ljubljana za zdaj ostajata nespremenjeni. ","
Kot je po sestanku v Mariboru povedal Arsenovič, je do srečanja svetniških skupin prišlo zaradi težav v poslovanju Energetike Maribor, na katere mestna politika ni imela vpliva. Po njegovih besedah je prišlo do bistvenih sprememb pri pričakovanih poslovnih rezultatih podjetja, glede na to, kar je vodstvo predstavilo na septembrski in pozneje na novembrski seji nadzornega sveta.
""Pričakovani rezultati so namreč šli proti minusu v višini treh do štirih milijonov evrov na ravni skupine. Percu smo v petek na sestanku z ministrom za infrastrukturo Jernejem Vrtovcem dali možnost, da pojasni izzive, ki so povezani z dvigom cen energentov na trgih, ter poslovne odločitve, ki so bile napačno sprejete,"" je dejal župan. 
Vrtovec se je po Arsenovičevih besedah odzval na način, da se bo država na trenutno problematiko glede višanja cen energentov in s tem vse dražjega ogrevanja odzvala ne le zaradi Maribora, pač pa na ravni vse države. To naj bi storili s t. i. energetskim vavčerjem, najverjetneje v višini 150 evrov, in s pomočjo upokojencem z najnižjimi pokojninami.
Predlagana rešitev: obročno odplačevanje razlike med lansko in letošnjo ceno ogrevanja
Ker se v Mariboru zavedajo, da to ne bo dovolj, so na današnjem sestanku iskali možne rešitve za Energetiko Maribor, saj si glede na sicer dobro poslovanje vseh ostalih podjetij znotraj mestnega holdinga ne želijo rdečih številk. Kot je povedal župan, bo zato holding tistim, ki bodo to želeli, omogočil obročno odplačevanje razlike med lansko in letošnjo ceno ogrevanja v mesecih zunaj kurilne sezone.
""Če je bila lani položnica za ogrevanje 40 evrov in bi bila letos 100, bodo uporabniki 120 evrov za meseca december in januar lahko obročno plačali v času med aprilom in septembrom. S tem bo cena za ogrevanje v zimskem času celo nižja kot v večini slovenskih mest,"" je dejal Arsenovič. Ta bo na seji mestnega sveta predlagal delitev vavčerjev z denarjem iz mestnega proračuna.
Višine mestnega vavčerja za zdaj po njegovem še niso uskladili, bo pa ta znašal od 10 do 15 evrov, prav tako še ni povsem jasno, ali bo namenjen vsem ali le tistim občanom, ki so priključeni na ogrevanje preko Energetike Maribor. V zadnjem primeru gre za okoli 13.000 gospodinjstev oziroma 40.000 občanov. 
Perca začasno zamenjal direktor holdinga javnih podjetij Andrej Rihter
Glede razrešitve Perca je župan še povedal, da rešitve za znosnejše cene ogrevanja, ki jih je dal na mizo slednji, ne bi reševale poslovanja podjetja. Ob tem je Percu očital, da klub uspešnem 12-letnem vodenju tega javnega podjetja ni poskrbel za različne energetske vire, tako da je ogrevanje odvisno skoraj izključno od plina.
""Energetiko v prihodnje čakajo novi izzivi in verjamem, da bomo na razpisu, ki ga bo nadzorni svet izvedel v najkrajšem času, dobili takšnega novega direktorja, ki se bo ukvarjal samo z energetiko,"" je dejal župan . Dodal je, da je Perca začasno zamenjal direktor holdinga javnih podjetij Andrej Rihter. Ob tem je zanikal, da Percu niso dovolili udeležbe na današnji seji, je pa dejal, da nanjo ni bil povabljen.
V opoziciji nad rešitvami niso navdušeni. Mestni svetnik LPR Stojan Auer je za nastale razmere v podjetju okrivil tudi nadzornike, prav tako se jim ukrepi za razbremenitev občanov zdijo odločno prešibki, saj je stiska ljudi po njegovem zelo velika. ""Nekateri bodo zdaj deležni nekih minimalnih vavčerjev, pa še to le tisti, ki so priklopljeni na energetiko. Menimo, da bi bilo potrebno pomagati vsem v Mariboru, saj smo dolžni poskrbeti za vse občane, ne le za tiste, ki so jih prizadele napake uprave podjetja. Holding jim daje le možnost obročnega odplačila, tako da bodo napake v vsakem primeru morali plačati občani sami,"" je dejal Auer.
Energetika Ljubljana kot razlog za zvišanje variabilnega dela cene toplote navaja izredne rasti cen energentov in emisijskih kuponov. Variabilni del se bo tako z decembrom zvišal za 25,98 odstotka na 75,33989 evra za megavatno uro. V primerjavi z novembrsko variabilno ceno je to 15 evrov za megavatno uro več.
Ker pa je končna cena toplote sestavljena iz fiksnega in variabilnega dela, se bo zvišanje variabilnega dela na končnem računu za ogrevanje izrazilo v višini 20 odstotkov, pojasnjujejo v družbi.
""Skupni letni strošek brez dajatev in DDV se bo za povprečno stanovanje v velikosti 70 kvadratnih metrov povečal za 124,29 evra in bo znašal 804,03 evra, za povprečno hišo v velikosti 200 kvadratnih metrov pa se bo povečal za 310,73 evra in bo znašal 2065,99 evra,"" so pojasnili v Energetiki Ljubljana, ki do konca ogrevalne sezone ne bo več dodatno višala cen toplote.
Prav tako v družbi ne nameravajo zvišati cen zemeljskega plina in električne energije.
"
https://www.24ur.com/novice/dejstva/rekordno-trgovanje-cistega-zraka.html,Rekordno trgovanje s čistim zrakom,"V Sloveniji je 34 naprav – termoelektrarne, toplarne ter proizvajalke jekla, keramike in papirja – ki trgujejo z emisijskimi kuponi. Med njimi največ emisij C02 v zrak spusti Termoelektrarna Šoštanj. S kuponi trgujejo tudi posamezniki, podjetja, ki so trgovanje uporabili za dober posel. Eden najuspešnejših pri trgovanju je Boštjan Bandelj. Emisijski kuponi so letos dosegli rekordne cene – tudi več kot 70 evrov. Kako bo rast cen vplivala na poslovanje Termoelektrarne Šoštanj?","
Da bi zmanjšali onesnaževanje okolja z emisijami CO2 industrijskih naprav, je Evropska komisija leta 2005 uvedla sistem trgovanja z emisijskimi kuponi. To v praksi pomeni omejitev letne količine CO2 na nivoju države, ki potem količino emisij razdeli po napravah. Med naprave so vključene elektrarne, industrijski obrati in letalske družbe, ki morajo vsako leto do 30. aprila sporočiti, koliko emisijskih kuponov so uporabili. En kupon je enak eni toni ogljikovega dioksida, ki ga onesnaževalci spustijo v zrak. S kuponi lahko nato svobodno trgujejo. Nekaj kuponov dobijo onesnaževalci brezplačno, če v zrak spustijo več ogljikovega dioksida, kot imajo brezplačnih kuponov, jih morajo dokupiti. Na drugi strani lahko viške prodajo. A cene kuponov so letos rekordne, v novembru je en kupon znašal slabih 73 evrov. Še pred nekaj leti so se cene gibale pod 10 evri.
V Sloveniji je v sistem trgovanja z emisijskimi kuponi trenutno vključenih 34 upravljavcev, vse termoelektrarne in toplarne, proizvodnja jekla, stekla, keramike, cementa, apna in papirja. V sistemu kuponov se spremlja in nadzira okvirno 40 odstotkov izpustov Slovenije, kažejo podatki Gospodarske zbornice Slovenije. 
Termoelektrarna Šoštanj spusti največ CO2
Največji onesnaževalec z ogljikovim dioksidom pri nas je Termoelektrarna Šoštanj (Teš) v Šaleški dolini, lani je spustil 3.760.438 ton ogljikovega dioksida. ""Cena kuponov raste, poslovanje Teša je res ogroženo,"" svari Jernej Vrtovec minister za infrastrukturo.
Zvišanje cen emisijskih kuponov ima zato negativen vpliv na poslovanje Teša, pravi dr. Viktor Vračar, generalni direktor Holdinga Slovenske elektrarne (HSE) in Teša. ""Brez stroškov emisijskih kuponov CO2 bi TEŠ ob trenutnih cenah električne energije pokrival vse svoje stroške poslovanja."" Zaradi zavez države o opustitvi rabe premoga ministrstvo za infrastrukturo podpira letnico 2033, ko bi to lahko izvedli. A domneve so, da bi rast cen kuponov Teš v slab finančni položaj pahnila že prej. Kot pravi Viktor Vrečar, strošek kuponov ob zdajšnji ceni znaša med 67 in 68 evri, odvisno do termina zakupa, kar je 2,4-kratnik cene premoga za Teš. ""To pri 100 milijonih pomeni 240 milijonov za kupone pri današnji ceni, odvisno seveda od količine porabe tega premoga."" 
A Robert Golob iz podjetja Gen-I je jasen, pravi, da sedanjih težav, ki jih ima HSE s Tešem, ne smemo mešati s poslovnim modelom, ki naj bi bil nevzdržen zaradi kuponov. ""To sploh ne drži. Sedanje težave izvirajo iz popolnoma drugih razlogov in kuponi so zelo majhen kamenček v tem mozaiku, so pa priročen izgovor za nesposobno upravo. To pa drži. V resnici pa kuponi niso noben razlog, da bi morali zaradi njih Teš na hitro ali pred letom 2030 zapirati."" Gen energija, ki je polovična lastnica Gen-I-ja, ima v lasti 50 odstotkov Nuklearne elektrarne Krško. 
Kdo služi s preprodajo kuponov
V letu 2020 je bilo v registru Evropske unije za Slovenijo registriranih 106 računov upravljavcev naprav in operaterjev zrakoplovov ter 47 računov tistih, ki z emisijskimi kuponi trgujejo, niso pa upravljavci naprav, tako Računsko sodišče. 
Emisijski kuponi, ki na podlagi državnega načrta razdelitve emisijskih kuponov niso bili podeljeni brezplačno, se prodajo na dražbi. Slovenija je s še 24 drugimi državami članicami vključena v skupni dražbeni sistem, ki ga izvaja borza EEX iz Leipziga v Nemčiji. Ceno emisijskih kuponov na dražbah določa trg. SID banka je uradna dražiteljica, ki prodaja emisijske kupone v imenu in za račun Slovenije. 
V letu 2019 je Slovenija na dražbi prodala 2,7 milijona kuponov v vrednosti 65 milijonov evrov.
S kuponi trgujejo naprave, ki spuščajo ogljikov dioksid, ter tudi posamezniki, podjetja, ki so trgovanje z emisijskimi kuponi uporabili za dober posel. Eden najuspešnejših pri trgovanju je Boštjan Bandelj, lastnik Belektrona, katerega glavna dejavnost je trgovanje z emisijskimi kuponi. Letos je bil Bandelj uvrščen na 23. mesto med najbogatejšimi Slovenci, njegovo premoženje je ocenjeno na 75,2 milijona evrov. Dobro gre tudi njegovemu podjetju Belektron, ki je imelo lani 818 milijonov evrov prihodkov in 9,5 milijona evrov dobička. Leta 2019 pa je Belektron imel celo eno milijardo prihodkov. 
Bandelj je večinski lastnik Belektron Ekotradinga, v lasti ima 80 odstotkov podjetja, 15 odstotkov je prek podjetja Nanoleah v lasti Jerneja Kozlevčarja, preostalih 10 odstotkov podjetja pa ima v lasti družba GBI oziroma Matej Kozar. Obe podjetji – Belektron Ekotrading in GBI – tudi trgujeta z emisijskimi kuponi.   
Poleg omenjenih ima Bandelj še štiri družbe – GradMat, B&B Nepremičnine, Skrinjica in Skrinja BB. Omenjeni imajo različne dejavnosti – dajanje gradbenih strojev v najem, trgovanje z lastnimi nepremičninami, podjetniško in poslovno svetovanje, organizacija izvedbe stavbnih projektov. Na naša vprašanja Boštjan Bandelj ni bil pripravljen odgovarjati. 
Trguje tudi Gen-I
V podjetju Gen-I, ki tudi trguje z emisijskimi kuponi, pravijo, da je shema z emisijskimi kuponi dobra, njen namen je pravi. ""Težave s podnebnimi spremembami danes izhajajo iz dejstva, da smo v preteklih 200 letih kurili fosilna goriva, pri tem proizvajali izpuste toplogrednih plinov, te pa shranjevali v ozračju po ceni 0. To ni pravično. Ker gre za umetno shemo, je ta imela v svoji 15-letni zgodovini več težav, ki pa se sproti odpravljajo. Da je ta pristop pravi, govori tudi dejstvo, da so podobne sheme vpeljale tudi druge države po svetu (Nova Zelandija, Avstralija, ZDA pa tudi Kitajska).""
Robert Golob temu dodaja, da bi brez tega mehanizma danes vsi iskali izgovore, tudi v Sloveniji, zakaj nam premoga še ni treba opustiti. ""Danes je ravno breme emisijskih kuponov tako močno, da sili  umazane industrije v resen razmislek o investiranju v zeleni preboj, ker je ceneje, kot plačevati kupone."" Zato pravi, da je s tega vidika ta tržni mehanizem zelo koristen za bodoč razvoj. Sicer sam od sebe ne bi zadostoval, je pa zelo koristno pomagal kot usmerjanje predvsem velikih onesnaževalcev, da je zdaj skrajni čas, da nekaj naredijo, dodaja.
V letu 2020 podeljenih 1,6 milijona brezplačnih kuponov
Po podatkih ministrstva za okolje in prostor je bilo v letu 2020 brezplačno podeljenih 1.611.271 emisijskih kuponov, proizvedenega pa je bilo 6.095.593 ton CO2, to pomeni, da so morali onesnaževalci kupiti dodatnih 4.484.322 kuponov. Največ brezplačnih kuponov so letos dobili: Salonit Anhovo (511.881), Talum (162.474) in Sij Acroni (76.123). Za obdobje 2021–2025 so slovenske naprave dobile skupno 6.817.759 brezplačnih emisijskih kuponov. 
Po besedah Andreja Gnezda iz društva Umanotera, slovenske fundacije za trajnostni razvoj, se je skozi leta nabralo ogromno neporabljenih kuponov. To pa zato, ker se industriji podeli preveč kuponov brezplačno, kar je tudi glavna pomanjkljivost sistema, pravi. Po podatkih CAN Europe je bilo lani kar 1,6 milijarde neporabljenih kuponov. ""To seveda znižuje ceno kuponov, učinkovitost samega sistema, po drugi strani pa omogoča razne špekulacije in dodatne zaslužke industriji skozi trgovanje s temi kuponi.""
Dodaja, da je treba te kupone umakniti s trga. Del sistema je sicer letno zmanjševanje količine kuponov, a je stopnja zmanjševanja bistveno premajhna, ocenjuje Gnezda. Unija to ravno z reformo ETS-sistema sedaj počne, vendar pa je težava, da se umika premajhna količina kuponov s trga. ""V preteklosti je znašala 1,74 odstotka letno, trenutno znaša 2,2 odstotka, če pa bi sistem želeli uskladiti s pariškim sporazumom bi morala znašati vsaj 5 odstotkov.""  V letu 2019 je zaživela tudi t. i. rezerva za stabilnost trga, ki naj bi prav tako pripomogla k zmanjšanju neporabljenih kuponov v obtoku, vendar bi tudi v tem primeru morali dvigniti količino oz. odstotek neporabljenih kuponov, ki bi se prenesli v rezervo, če bi želeli zagotoviti ustrezno delovanje sistema, pravi.
Industrija služi z neporabljenimi kuponi
V organizaciji Carbon market watch so pripravili pregled, kako se je trgovalo z odvečnimi kuponi, kako je industrija služila tudi skozi prenašanje kuponov, ki so jih sicer prejeli brezplačno, na končne uporabnike. Ugotovili so tudi, da je industrija v Sloveniji zaslužila približno 50 do 80 milijonov  v obdobju med letoma 2008 in 2019, ravno s preveč dodeljenimi kuponi in trgovanjem z viški kuponov.
Prav tako je za delovanje sistema pomembno, da se kuponi v primeru, da se določen obrat zapre, umaknejo s trga, dodaja Andrej Gnezda. ""V tem delu je Zakon o varstvu okolja škodljiv, saj v spremembah predlagajo, da bi kuponi ostali v obtoku tudi v primeru, ko se bo obrat zaprl. Tako bo na trgu zopet preveč kuponov kar bo slabilo sam sistem.""
'Na papirju je sistem učinkovit'
Sistem je – vsaj na papirju – učinkovit v zmanjševanju emisij, saj regulira količino emisij v sektorju ETS. Toda k zmanjšanju emisij v ETS-sektorju je prispevala tudi gospodarska kriza, tudi epidemija covida je oziroma bo imela podoben vpliv, prav tako so k temu prispevale druge sektorske politike, kot je npr. podpora obnovljivim virom energije v nekaterih članicah EU, pravi Andrej Gnezda. ""V nekaterih panogah sistem trgovanja tako ni predstavljal resne spodbude podjetjem za naložbe v zmanjševanje emisij, še posebej, če so bila podjetja upravičena do brezplačnih kuponov.
Določiti bi morali najnižjo ceno ogljika
Določiti bi morali najnižjo ceno ogljika, ki bi se postopoma dvigovala in bi v prihodnjih dveh desetletjih morala dvigniti na vsaj 180 EUR/t CO2."" Po besedah Andreja Gnezda bi določitev minimalne cene podjetjem zagotovila stabilno okolje in lažje načrtovanje ter sprejemanje odločitev povezanih z naložbami.
Vzroki za rast kuponov
Na dvig cene kuponov je po podatkih Agencije za energijo vplivala predvsem politika Evropske komisije, ki je čez leta določila jasne smernice za CO2 nevtralno Evropo do leta 2050. Energetska zbornica pravi, da je bila cena kuponov dolgo časa nizka, sedaj pa je poskočila, kar pritegne tudi špekulante. ""Nekateri menijo, da bi bilo treba tovrstne dejavnosti vzeti pod lupo, drugi pa kažejo na odprt in delujoč trg. Ocene so, da bodo cene kuponov še rasle, da pa niso ključne za visoko rast cen elektrike.""
Ministrstvo za okolje ocenjuje, da je vzrokov za porast cen emisijskih kuponov več, ker je njihova tržna cena odvisna zlasti od količine brezplačno dodeljenih emisijskih kuponov, cene ukrepov za zmanjšanje emisij toplogrednih plinov (TGP), povečanja energetske učinkovitosti naprav, ki so pridobile dovoljenje za izpuščanje TGP, paritete cen goriv, predvsem premoga in zemeljskega plina, cen električne energije in povpraševanja po njej, vremenskih razmer, predvsem vpliva izrazito nizkih temperatur zraka v zimskem času in gospodarske rasti oziroma recesije. 
Agencija RS za energijo temu dodaja, da je k dvigu cene emisijskih kuponov, premoga in plina pripomogla tudi večja poraba električne energije in posledično večja proizvodnja elektrike, kar je povzročilo povečano rabo fosilnih virov goriv. In tako se je neposredno povečala tudi potreba po nakupu dodatnih emisijskih kuponov. 
Več sredstev v podnebnem skladu zaradi rekordnih cen kuponov
Prihodki, ustvarjeni s prodajo emisijskih kuponov na dražbi, večinoma Teša, so vir financiranja Sklada za podnebne spremembe, njegov namen je sofinanciranje ukrepov za blaženje in prilagajanje posledicam podnebnih sprememb. S sredstvi sklada upravlja ministrstvo za okolje. Letos poleti je ministrstvo pripravilo načrt, kako se bo razdelilo 430 milijonov iz podnebnega sklada.
V Umanoteri opozarjajo glede predloga kritja posrednih stroškov emisij največjim onesnaževalcem v Sloveniji, ki ga predlaga ministrstvo za okolje skozi zakon o varstvu okolja, ta predlog je po njihovo škodljiv in mu nasprotujejo. ""V praksi bo ta predlog, dobrim 10 podjetjem, ki so med največjimi proizvajalci emisij toplogrednih plinov in največjimi porabniki energije v Sloveniji podelil skupno skoraj 100 milijonov evrov v naslednjih nekaj letih. Gre predvsem za podjetja v kovinski, papirni in kemični panogi pri čemer ta ista podjetja že danes uživajo kopico drugih odpustkov skozi nižje trošarine in prispevke za obnovljive vire energije pri nakupu energije ter nižjo dajatev za CO2, vse te oprostitve znašajo več 10 milijonov evrov vsako leto že sedaj.""  Vendar je to ravno v nasprotju s samim smislom sistema, če želimo neučinkovite vire, ki proizvajajo visoke toplogrednih plinov iz trga, potem jim ne smemo umetno zniževati ceno, pravijo. 
Hkrati pa ne dodajajo nobenih posebnih določil, da bi ta podjetja morala zniževati svojo porabo energije, zniževati svoje emisije oziroma ni nekega učinkovitega mehanizma, ki bi jih resno spodbudil k nekemu prestrukturiranju. Edini pogoj je da porabijo dovolj energije oziroma dovolj onesnažujejo. 
""Na drugi strani prebivalci poslušamo, da potrebujemo drugi blok jedrske elektrarne in jezove na rekah, da bomo 'lahko polnili svoje pametne telefone in tablice'. Gre za ceneni populizem energetikov in politikov. Nove energetske objekte v imenu samooskrbe gradimo zaradi energetskih ‘požeruhov’ v industriji, s politikami, kot je shema kritja posrednih stroškov, pa jih spodbujamo, da so kvečjemu še bolj požrešni."" Podpore v industriji bi po njihovi oceni morali usmeriti v podjetja, ki znižujejo svoj ogljični odtis in porabo energije, in ne v tista, ki v Sloveniji ustvarijo največ izpustov in porabijo največ energije.
A Gospodarska zbornica ta predlog pozdravlja. ""Pomembno je, da naša država implementira tiste uredbe, ki jih naši konkurenti že poznajo. V nebo je že vpijajoča uredba za povračilo indirektnih emisij. Devet let nam ni uspelo vzpostaviti povračila indirektnih emisij. Če bi to vse bilo vzpostavljeno, potem vsa energetsko intenzivna industrija danes ne bi imela takšnih težav,"" pojasnjuje Vesna Nahtigal. 
Trenutno je Teš tisti, ki povečini polni sklad za podnebne spremembe. Če ga zapremo, bodo tudi toliko nižji prihodki podnebnega sklada, pravijo v Umanoteri. A Robert Golob pravi, da je huje to, da imamo že danes kar nekaj denarja, stotine milijonov v skladu na računu, pa jih ne uporabimo. ""Z denarjem, ki ga imamo na računu, bi lahko že danes kaj koristnega naredili, pa nam nekako to ne uspeva. Banalno je, da je to v celoti odvisno od operativne sposobnosti vlade in nikogar drugega, očitno tukaj zelo, zelo šepamo. Prav pri operativni sposobnosti vlade, da denar, ki ga ima na računu, koristno porabi. Poudarjam koristno, saj porabiti ga zna, ampak tukaj ga mora koristno in namensko.""
Enako opozarjajo tudi na Gospodarski zbornici: ""V sklad se je steklo več denarja zaradi visoke cene kuponov, zato sigurno obstaja nerazdeljen denar, ki bi ga lahko namenili za tiste, ki bi izkazali, da jim to predstavlja visok strošek.""
 Rast cen emisijskih kuponov se pričakuje tudi v prihodnje
Analitiki evropskih in mednarodnih institucij (Bloomberg New Energy Finance, Commerzbank, Macquarie, Morgan Stanley idr.) tudi v prihodnje pričakujejo cen emisijskih kuponov, kot glavne razloge pa omenjajo delovanje Mehanizma za stabilnost trga, dodatne okoljske zaveze Evropske unije in vse večji interes po tem produktu s strani finančnih in tudi individualnih investitorjev.
Na Gen-I pravijo, ko se je začelo trgovati z emisijskimi kuponi pred petnajstimi leti, so ti bili vredni 30 evrov na tono, nato je cena padla in bila vrsto let pod 10 evri. ""V vsem tem času je Evropska komisija jasno komunicirala, da pri upravljanju sheme zasleduje bistveno višje cene, sicer zeleni prehod ne bo sprožen, ne bo finančno motiviran. Zato je rast kuponov v zadnjih letih skladna s pričakovanji."" Ali se bo nadaljevala in kakšna je lahko najvišja cena, pa je zelo težko napovedati, pravijo. Večje mednarodne industrijske družbe pri svojem strateškem planiranju in odločanju v naslednjih petih do 10 letih operirajo s ceno tudi čez 100 evrov na tono CO2.
Na ravni EU se obeta prenova velikega dela energetske zakonodaje – povišanje ciljev glede obnovljivih virov energije, učinkovite rabe energije in prenove trgovanja s kuponi z znižanjem zgornje meje emisij. To pa bo vplivalo na ceno emisijskih kuponov in s tem na poslovanje Teša.  

"
https://www.24ur.com/popin/tuja-scena/matthew-mcconaughey-sporocil-da-ne-bo-kandidiral-za-teksaskega-guvernerja.html,"Matthew McConaughey sporočil, da ne bo kandidiral za teksaškega guvernerja","Oskarjevec je v videoposnetku, ki ga je delil na Twitterju, pojasnil, da se zaenkrat ne namerava posvetiti politiki. Kljub temu da je kar dve leti vložil v razmislek o novem podvigu in preučevanju trenutnega stanja v ameriški politiki, se na to pot še ne podaja.","Matthew McConaughey je končno razjasnil, kakšni so njegovi načrti za prihodnost. Med temi zagotovo ni skorajšnjega vstopa v politiko. Naznanil je namreč, da ne bo kandidiral za položaj guvernerja ameriške zvezne države Teksas, kljub temu da se je političnim temam podrobno posvečal pretekli dve leti.
52-letnik je dejal, da je v tem času raziskoval, se učil, poslušal o ameriški politiki in med tem razmišljal o kandidaturi. Dejal je, da je preučeval možnosti, kako biti čimbolj koristen za svojo družino in družbo, v kateri živi. ''Kot preprost mladenič, rojen v majhnem kraju Uvalde v Teksasu, nisem nikoli razmišljal o tem, da bi se kdaj podal na pot političnega vodje. To je ponižna in navdihujoča pot. Je pa tudi pot, za katero sem se odločil, da se nanjo v tem trenutku ne bom podal.''
Dejal je, da se je v dveh letih, ki so za njim, naučil mnogo stvari: ''Imamo mnogo težav, ki jih moramo rešiti. Naša politika potrebuje nov namen. Bremenijo nas delitve, ki potrebujejo ozdravljenje. V naših življenjih potrebujemo več zaupanja.'' Kljub temu da se za kandidaturo tokrat ni odločil, je razložil, da bo nadaljeval s podporo poslovnežem, podjetjem in fundacijam, ki ustvarjajo nove poti za uspeh ter organizacijam, ki so na misiji služiti in graditi zaupanje, medtem ko ustvarjajo blaginjo. Tovrstno delovanje je označil za ameriške sanje, pri katerih lahko pomagajo ravno politiki.
McConaughey je v preteklosti spregovoril o špekulacijah glede njegove kandidature. Marca je v oddaji Jimmyja Fallona dejal: ''To je nekaj, o čemer razmišljam, absolutno. Že razmislek o tem se mi zdi plemenito dejanje.'' Kljub trenutni odločitvi pa si vrat v politiko ni dokončno zaprl.
"
https://www.24ur.com/novice/slovenija/ena-na-en-franc-kangler.html,Franc Kangler: Zoran Janković služi globoki državi,"Bil je eden najkontroverznejših županov, odnesli so ga radarji. V Ljubljani je kot poslanec goreče in trmasto zagovarjal Štajersko in Maribor, v prestolnici takrat niso prav dobro vedeli, kaj naj si o njem mislijo. Mariborčani so ga do postavitve radarjev oboževali, bil je nekakšen ljubljanski antipod. Na zadnjih volitvah mu je skorajda uspela vrnitev, saj ga je sedanji župan Arsenovič premagal šele v drugem krogu. Zaznamovali so ga sodni postopki. Zdaj je vpliven državni sekretar na ministrstvu enega najbolj kontroverznih članov Janševe vlade Aleša Hojsa. Opozicija jima očita podrejanje Policije politiki. Je Franc Kangler populist ali žrtev sodnih postopkov? Mu bo na listi Povežimo Slovenijo na naslednjih volitvah uspel preboj v parlament?","
Franc Kangler in Uroš Slak pogovor začneta z radarji. Ti so pred zdaj že skoraj desetletjem Mariborčane pognali na ulice in Kanglerju spodmaknili županski stolček. Kljub temu mu gredo pri vprašanju, ali je bila to njegova največja politična napaka doslej, besede težko z jezika. ""Po mojem bi šlo za politično odgovornost v tistem delu, da nismo znali skomunicirati javnosti, kako in na kakšen način bodo ti radarji delovali,"" nazadnje odgovori. 
""Sploh ni šlo za radarje, šlo je za zelene valove, šlo je za kamere, križišča so bila podprta s kamerami. In če nekdo danes potrebuje 17 minut, da iz zdravstvenega doma, kjer so nastanjeni reševalci, pride na Šentiljsko, bi, če bi to zaživelo, prišel v sedmih ali petih in po moji oceni bi bilo tudi kakšno življenje rešeno,"" še vedno zagovarja projekt, ki je zamajal njegovo politično kariero. Tudi v unikatnem javno-zasebnem partnerstvu, ki je Iskri zagotavljalo kar 92 odstotkov od vseh pobranih glob, ne vidi nič spornega. ""To je bila predstava za medije. Ta znesek in ta odstotek bi bil tisti, ki bi pokril investicijo, od pokritja investicije naprej pa bi se denar delil drugače.""  
Pa misli, da so mu Mariborčani radarje že oprostili? ""Tu ne gre, da bi mi oprostili. Mariborčani točno vedo, koliko je bil Kangler kot župan kontroverzen, je pa bil tudi tisti, ki je dokazal, da če ima kdo v Mariboru voljo in željo, lahko vse, kar so prej nekateri na oblasti obljubljali, tudi izpolni."" Naštel je lutkovno gledališče, pa stadion, azil za živali in gondolo. ""Ljudje in volivci imajo vedno prav.""
Še vedno meni, da so mu Mariborčani naklonjeni. Oziroma, da, kot je dejal,  skoraj vsak drugi ""ceni moje delo, me spoštuje"". V to so ga prepričali volilni rezultati. Dvakrat je postal župan, enkrat je bil izvoljen v prvem krogu, na zadnjih volitvah pa je moral Saši Arsenoviču premoč priznati šele v drugem. ""Tudi zdaj, ko zahajam v Maribor, me nagovarjajo, naj se vrnem, ampak ne razmišljam o tem.""
Pa vendar, če se spet vrnemo v leto 2012, se mu zdi, da je takrat predolgo čakal z odstopom? ""Ne,"" odgovori. ""Ko je mene podžupan Milan Mikl obvestil, da ti levičarji, ki so danes glasni tudi v parlamentu, ki so bili takrat v ozadju v Mariboru, želijo ubiti policista in meni narediti krvave roke, sem se odločil, da odstopim. Odstopim, ker je eno življenje policista več vredno kot moje županovanje."" Pravi, da so našli tudi dokaze, eksplozivna telesa, ki naj bi jih protestniki imeli pripravljena, da bi jih vrgli med policiste, a so jih morali policisti nato vreči v Dravo. ""Očitno se nekateri vplivi tako močni, da za nekatere veljajo pravila, za druge pa ne,"" je pribil. 
Med tiste druge po njegovem nedvomno sodi ljubljanski župan Zoran Janković. ""Velika razlika je med mano in Zoranom Jankovićem. Zoran Janković služi globoki državi in ima veliko medijsko podporo,"" je tako pojasnil, zakaj Janković po Ljubljani lahko postavlja radarje, pa meščani ne gredo na ulice. 
O tem, da so imela sodišča dvojna merila, ko so obravnavala njega in Jankovića, ne podvomi niti za trenutek. ""Zagotovo. Če si gospod Janković upa na televiziji, na hrvaški televiziji, izreči, da dokler bo on proti Janezu Janši, se mu ne bo treba bati slovenskih sodišč, potem pa se to tudi izkaže, potem je to veliko vprašanje za vse, od predsednika vrhovnega sodišča navzdol. Ampak o tem ne bom presojal jaz kot politik, mislim pa, da bi morali v Sloveniji globoko zaorati ledino v pravosodju, v procesna dejanja na sodiščih, ne glede na primere, ki jih imamo v Sloveniji, in zagotoviti po vzoru vzhodnoevropske demokracije takšno zakonodajo, da bodo ljudje našli pravico in resnico na sodišču.""  
Se ima torej, tako kot Janković, za žrtev sodnih postopkov? ""Jaz ne govorim o žrtvah, jaz govorim o sistemu, ki to dopušča,"" odgovori. ""Da meni reče sodnik, Kangler dela na kmetiji, predstavlja resno nevarnost, da se vrne v politiko, mora v zapor. Kakšna ocena je to? Sodnik to izreče pred novinarji. 7. 7. 2014. Ne bom nikoli tega datuma pozabil.""  
S trditvijo, da kazenske ovadbe, vložene proti njemu, vendarle kažejo, da je hodil po robu, saj je bila večina dokazov na sodišču iztrošena zaradi procesnih napak, se ne strinja. Še vedno je namreč prepričan, da je žrtev maščevanja preiskovalnega sodnika Janeza Žirovnika, ki je zanj odrejal prisluhe. ""Tako kot vsi politiki niso, tudi vsi sodniki niso pošteni,"" pravi in spomni, da se Žirovnik iz postopkov proti njemu kljub dolgoletnemu sporu ni izločil. 
Sodnikovo nenaklonjenost povezuje s svojim članstvom v parlamentarni Komisiji za nadzor varnostnih in obveščevalnih služb. ""Veste, zakaj? Ker on je hodil na komisije. Zraven direktorja. Njim sem jaz, pa Moge, pa Jerovšek dokazal, da so delali po robu, nezakonito. Da so imeli agenta, ki so mu v čevelj vgradili sledilno napravo in da so bili vpleteni v tatvino orožja v postojnski kasarni oziroma v Pivki,"" pove. Omeni tudi magnetogram, ki je v hramu demokracije skrivnostno izginil, na dan, ko so vložili zakon o parlamentarni preiskavi, pa da so mu ""poleg policista v Tomšičevem drevoredu prerezali vse štiri gume na osebnem avtomobilu. In ravno tisti dan niso delale kamere."" 
Sledilcem na Facebooku je dvojna merila ponazoril s primerom mariborske branjevke, ki ni izdala računa, ko je nekaj prodala za evro in pol. In nadaljeval, da ko eden od sinov ljubljanskega župana za 60 tisoč evrov ogoljufa državo, je obsojen samo na 2000 evrov. S tem je želel povedati, da so tisti, ki so blizu družini Janković, obravnavani privilegirano, potrdi na vprašanje Uroša Slaka. Mene so za 40 let star traktor, ki je vreden 5000 evrov, preganjali, kako sem si ga lahko privoščil s poslansko plačo. Osemkrat sem bil na sodišču, pove. ""V Ljubljani pa najbolj zloglasni družini odpišejo enkrat 16 milijonov, pa še drugič. Noben ne prestopi praga sodišča. Se pravi, nekdo jim je poklonil 16 milijonov. Ni odgovornosti.""  
Kangler o Policiji in metanju puške v koruzo 
Nekdanji poslanec, nekdanji župan in nekdanji državni svetnik je kariero začel kot kriminalist. Bil je eden od treh najboljših, trdi. Danes je kot sekretar na ministrstvu za notranje zadeve spet blizu Policiji. ""Se vam zdi, da ste z nedavno spremembo zakona o delovanju Policije, ko so načelnikom policijskih uprav prenehali mandati, dopustili vdor v Policijo, le da tokrat s strani SDS, z vaše strani. Glede na to, kakšne slabe izkušnje imate s Policijo, z delovanjem represivnih aparatov, bi človek pričakoval, da se boste zavzeli za večjo avtonomnost,"" ga izzove Slak. ""Saj Policija je avtonomna,"" odgovori in takoj nadaljuje: ""Ampak žalostno je to, da to ni krivda niti SDS, ne gospoda Hojsa ali Kanglerja kot državnega sekretarja, to so nekateri sindikati zahtevali že pred desetimi leti in gospa Bobnarjeva in tudi bivši minister z dopisi, to je vse bilo dokazano. Mi smo samo temu sledili in je tudi prav, da pride do reelekcije, da ni en komandir na enem delovnem mestu 10 ali pa 15 let.""
""Če me že vprašate, ne gre za vpliv,"" nadaljuje. Pa čeprav po tem zakonu končno soglasje pri kriterijih za izbiro novih komandirjev poda minister za notranje zadeve, torej politika. ""Gre za kriterije, odločitev pa sprejema generalni direktor. Gre za profesionalno odločitev, za strokovnost,"" še naprej vztraja Kangler. ""Direktor, ki ga je imenovala ta vlada, bo imenoval nove šefe policijskih postaj. Direktor, ki je po volji te vlade. Se pravi, vi boste resetirali Policijo po vaši politični volji,"" se ne vda Slak. Kangler pa: ""Vi imate takšen občutek. Niste pa imeli takšnega občutka, ko je bila prejšnja vlada, ko je gospa Bobnarjeva in gospod Poklukar želel to narediti. To je bil njihov predlog.""  ""Ampak tega niso naredili."" ""Ja, ker so vrgli puško v koruzo in so šli raje domov. Ker se niso ubadali s problemi Policije, tako kot se ubadamo mi. Da kupujemo opremo, da skrbimo za policiste, da bodo policisti varni, skrbimo za njihove plače,"" ima Kangler pripravljen odgovor. 
Kangler – politični populist po potrebi
Kangler, ki priznava, da je po potrebi politični populist (""Včasih moraš biti, če želiš preživeti. Včasih ne moreš drugače spraviti informacije do ljudi drugače kot na ta način.""), na naslednjih volitvah upa na nov preboj v državni zbor. Stavi na politični projekt Povežimo Slovenijo, kjer se v enotno listo združujejo SLS, njegova Nova ljudska stranka, SMC, GAS (Gospodarsko aktivna stranka) in Zeleni Slovenije. ""V 30 letih se je zgodilo to, česar človek ne bi nikoli pričakoval. Na eni strani imamo koalicijo KUL, ki izključuje vse, ki je skrajno leva, radikalna. Na drugi imamo koalicijo. In ta koalicija KUL reče, da kdor koli od vas je sodeloval z vlado Janeza Janše, nima perspektive z nami. In če Socialni demokrati mislijo, ker so na nek način ugrabljeni s strani Levice, da je to prihodnost Slovenije, se po moji oceni motijo,"" je pojasnil, kje vidijo možnosti za uspeh. ""Mi smo prepričani, da združujemo in povezujemo različno misleče v smislu interesa, da zagotovimo pravno pravično in pošteno Slovenijo v prihodnosti,"" je dodal in nadaljeval, da gredo volit za Slovenijo, ki bo pravična in poštena do najmanjšega človeka, ki bo zagotovila enakomernejši regionalni razvoj. ""Ni pošteno, da moram dve ali tri leta prej umreti, ker živim na Štajerskem, kot nekdo, ki živi v centru ali pa v osrednji Sloveniji. To so statistični podatki.""
A če se vrnemo k tukaj in zdaj: kakšen predsednik vlade se mu zdi Janez Janša? Dober, pravi. ""Glede na okoliščine, v katerih se je znašla ta vlada, in glede na izkušnje, ki jih imajo SMC, Zdravko Počivalšek in njegovi ministri, da je v tej vladi večji dialog, kot je bil v prejšnji, da v tej vladi se dela po projektih, po programih, potem je vsaka beseda na tem mestu od mene odveč. Lahko pa povem, da v tem trenutku je on edini evropsko profiliran predsednik, ki lahko dvigne telefon in 40 predsednikov vlad po Evropi ali po svetu pokliče ali kontaktira.""
Kam se bodo torej nagnili, če bodo v parlamentu jeziček na tehtnici med KUL in SDS? ""Dovolj dolgo moraš živeti na svetu. Vse doživiš in vse preživiš. In jaz sem prepričan, da boste tudi vi to doživeli,"" se sprva nekoliko izmika odgovoru. Nato zatrdi, da nikogar ne izključujejo, a v isti sapi doda: ""Jaz osebno sebe in mojega dela strankarskih ljudi ne vidim v koaliciji z Levico. Levica je skrajna levica, je škodljiva za slovensko gospodarstvo, je škodljiva za slovenski narod, ne zagotavlja razvoja, ne zagotavlja enakomernega razvoja podeželja. Bi želela kmeta v žlici vode utopiti ali pa podjetnika ali bogatega človeka, ki je bogastvo prinesel iz tujine v Slovenijo, saj so želeli nacionalizirati Pipistrela, pa Boscarola, pa ne vem, koga še vse, to govorijo javno v parlamentu."" 
Povežimo Slovenijo sicer omenjajo kot enega od igralcev, ki bi po volitvah pomenil oblikovanje in nadaljevanje Janševe vlade, skupaj s SDS in NSi. ""Ne izključujem te možnosti, ampak mi delamo na tem, da bi imeli dobrega kandidata za predsednika vlade,"" odgovori Kangler, nato pa potrdi govorice, da bi to lahko bil prvi mož novomeške Krke Jože Colarič. ""Po informacijah, ki jih imam, in kar se mene tiče, mojega osebnega pogleda, je velika realnost, je dobrodošel, če se bo odločil, z veseljem to podprem.""  
"
https://www.24ur.com/sport/ostalo/zdruzenje-wta-zaskrbljeno-zaradi-nejasne-usode-pengove.html,Združenje WTA zaskrbljeno zaradi nejasne usode Pengove,"Predsednik Mednarodnega združenja teniških igralk WTA Steve Simon je izrazil ""globoko zaskrbljenost"" zaradi nejasne usode kitajske teniške igralke Šuai Peng, ki je izginila iz javnega življenja po obtožbi spolnega napada s strani visokega kitajskega politika. Simon je skušal prek različnih kanalov vzpostaviti stik s Pengovo, vendar neuspešno.","
""Poslal je tudi dve elektronski pošti, iz odgovorov pa je jasno razbrati, da jih je napisala pod vplivom drugih oziroma so bila cenzurirana. Simon zato ostaja globoko zaskrbljen nad usodo Pengove, da ni svobodna, da je pod popolnim nadzorom in ne more komunicirati svobodno, odprto in neposredno,"" je tiskovna predstavnica WTA povedala za francosko tiskovno agencijo AFP.
Zdaj 35-letne Pengove, nekdanje prve igralke sveta v ženskih dvojicah in dvakratne zmagovalka turnirjev za grand slam, ni bilo videti veliko v javnosti, odkar je 2. novembra Džanga Gaolija obtožila spolnega napada.
Mednarodni olimpijski komite (Mok) je 21. novembra sicer sporočil, da je predsednik krovne športne organizacije Thomas Bach opravil polurni videopogovor s Pengovo. Dosedanji dokazi o tem, da je živa in zdrava, pa so bili objavljeni predvsem v kitajskih medijih, kjer so pred dnevi objavili nov video in fotografijo Šuai Peng na odprtju mladinskega turnirja v Pekingu.
V podporo Pengovi so se oglasile številne teniške igralke, med njimi tudi Petra Kvitova, Naomi Osaka, Serena Williams, Simona Halep, pa tudi igralci, če omenimo Andyja Murrayja, Feliciana Lopeza ...
Kitajske oblasti še vedno niso potrdile, kje se nahaja izginula teniška igralka. Niti Džang, nekdanji podpredsednik kitajske vlade, niti zdajšnja kitajska vlada niso komentirali obtožb Pengove. Razpravo o tej temi pa so blokirali na kitajskem internetu, ki je močno cenzuriran, pa tudi na drugih družbenih omrežjih.
Kitajsko zunanje ministrstvo je sporočilo le, naj ""ljudje končajo namensko manipulacijo z dogajanji okrog Pengove"".

"
https://www.24ur.com/novice/slovenija/lms-je-resitve-za-razvoj-slovenije-strnil-v-12-krovnih-tock.html,'Po volitvah se bo treba soočiti z razsutimi javnimi financami in kaosom v vseh sistemih',"Prvak LMŠ Marjan Šarec je na programskem kongresu stranke poudaril, da je pogled LMŠ usmerjen v čas po volitvah, ko se bo treba ""soočiti z vsemi posledicami zdajšnje vladavine"", od razsutih javnih financ do kaosa v vseh sistemih. Razvojno naravnan program tako predlaga rešitve za normalizacijo, ki bo temeljila na demokratičnih vrednotah, pravi.","
Na programskem kongresu LMŠ je okoli 300 delegatov potrdilo program stranke z naslovom Normalizacija. Rešitve. Razvoj. S programom, ki ga je v zadnjem letu sestavljalo 247 članov v 17 programskih odborih, bodo v stranki tako naslavljali 78 izzivov, ki Slovenijo čakajo v prihodnosti, zanje pa program, ki sta ga 15. novembra že potrdila izvršni odbor in svet stranke, predlaga 373 rešitev.
Kot so zapisali v programu, je poglavitni cilj stranke ""razvojni preboj Slovenije, ki bo temeljil na vlaganjih v znanost in prizadevanjih za gospodarstvo z visoko vrednostjo, kajti samo to bo ljudem prineslo blaginjo"". Ob tem še v stranki poudarjajo, da se mora politika začeti ukvarjati z dobrim upravljanjem države, stroki pa prepustiti, da ""v sodelovanju s politiko išče in najde prave načine soočanja s kompleksno prihodnostjo"".
Predsednik stranke Marjan Šarec je bil v uvodnem nagovoru kritičen do sedanje vlade, a je poudaril, da je treba gledati naprej. ""Nova vlada bo morala opraviti zamenjave povsod tam, kjer si zdajšnji vladajoči podrejajo institucije, ki naj bi bile neodvisne in so nujne za obstoj in funkcioniranje države,"" je dejal in dodal, da to ni grožnja, pač pa obljuba. ""Obljuba za državo, kot si jo državljani in državljanke želimo,"" je povedal in dodal:""Če bomo prišli na oblast zato, da bomo spet uporabljali neke stare vzorce leve sredine, ki se ni hotela nikomur zameriti, potem te oblasti niti ne bomo vredni. 
Poudaril je, da s programom predlagajo rešitve za normalizacijo in razvoj, ob tem pa v stranki spoštujejo ustavno ureditev in delitev vej oblasti ter njihovo avtonomijo, zagovarjajo spoštovanje človekovih pravic in svoboščin ter pravne in socialne države. Program po njegovih besedah postavlja LMŠ kot razvojno liberalno-stranko, ""ki želi delati za širše dobro in skrbeti za razvoj družbe kot celote"".
Med največjimi izzivi bo tudi spopadanje s posledicami, ki jih je na različnih področjih pustila epidemija covida-19. Program stranke zato med drugim naslavlja obravnavo necovidnih bolnikov, čakalne vrste v zdravstvu, položaj starostnikov v domovih za starejše občane, stiske šolajočih zaradi neustreznega načina izobraževanja, nezaposlenost delavcev v turizmu in gostinstvu ter neizplačevanje finančne pomoči samostojnim podjetnikom, je pojasnil Šarec.
Ker so pred družbo zaradi obdobja transformacije veliki izzivi, je prioriteta stranke tudi vlaganje v znanost, raziskave in spodbujanje inovacij. Med ključnimi izzivi pa bo po besedah Šarca tudi spopadanje s podnebnimi spremembami, zagotavljanjem energetske neodvisnosti Slovenije in inflacijo. A se bo slednje dalo obvladovati z ravnotežjem med vlaganjem v investicije in skrbjo za javne finance, ki morajo biti odporne na stresne teste vseh vrst, je prepričan Šarec. ""Zadolževanje samo po sebi ni tragedija, to postane, kadar zadolževanje ni investicijsko, temveč gre za kupovanje socialnega miru,"" je poudaril.
Šarec je prepričan, da se je LMŠ doslej izkazala kot ""načelna stranka in tako nameravamo delovati tudi v prihodnje"". ""Kar smo zagovarjali leta 2018, zagovarjamo tudi danes, bolj izkušeni, močnejši"". Kot je še dejal, je stranka prehodila pot ""od spodaj navzgor, od lokalne ravni do državne politike"". Ob doseženem drugem mestu na parlamentarnih volitvah leta 2018 so imeli po njegovih besedah na voljo dve možnosti: pustiti relativnemu zmagovalcu, da ob pomoči predsednika republike sestavi vlado, ali pa se potruditi in poskusiti oblikovati drugačno koalicijo.
Po koalicijskih usklajevanjih je tako Slovenija dobila prvo manjšinsko vlado, v času katere so veljali standardi, ki so ""za danes vladajoče nedosegljivi"", je prepričan Šarec. Kot je še ocenil, ""mnogi šele sedaj, ko imamo resnično skrajno desno vlado, ki se ne ozira na prav nobeno demokratično normo, spoznavajo, da naša vlada le ni bila tako slaba"". Cilj LMŠ po Šarčevih besedah namreč ni ""vladati, temveč upravljati z državo v skupno dobro, saj mora politika odražati voljo ljudstva"".
 
Med drugim se v programu zavzemajo za boljše življenje vseh generacij, ob tem pa napovedujejo reševanje stanovanjske problematike za mlade, da bo ""lastno stanovanje realna možnost in ne privilegij"". V ta namen bodo ustanovili stanovanjske zadruge, vzpostavili javno najemniško službo in povečali fonde javnih najemnih stanovanj. Ob tem obljubljajo še možnost pridobitve prvega lastniškega stanovanja z odplačilom najemnine.
Nov steber socialne države bi po programu stranke postal sistem dolgotrajne oskrbe s stabilnimi finančnimi viri. Kot enega pomembnejših ciljev v LMŠ navajajo tudi krepitev vsem dostopnega in kakovostnega javnega zdravstva, s katerim bodo po napovedih odpravili posledice, ki jih je na zdravstvenem sistemu pustila epidemija covida-19. Kot napovedujejo, bodo ukinili dopolnilno zdravstveno zavarovanje ter uvedli plačevanje zdravstvenih storitev po realizaciji in ne po pogodbenem planu ter zahtevali optimalni izkoristek vseh razpoložljivih materialnih in človeških virov za ""najhitrejšo možno odpravo nedopustnih čakalnih vrst"".
V stranki napovedujejo še zvišanje neto plač vsem zaposlenim z davčno razbremenitvijo, kot so razbremenili regres oz. 13. plačo, pa bodo razbremenili tudi 14. plačo oziroma božičnico. Prebivalce bodo hkrati spodbujali k prostovoljni aktivaciji bančnih depozitov z izdajo namenskih državnih obveznic z zajamčenim donosom za graditev stanovanj za mlade, energetskih objektov in infrastrukture.
Za stranko bo ključno še zagotavljanje stabilnih, zdravih in dolgoročno uravnoteženih javnih financ, je ob predstavitvi programa stranke poudaril Igor Peček. Kot pomembno ocenjujejo tudi ustvarjanje stimulativnega, predvidljivega, stabilnega in mednarodno konkurenčnega poslovnega okolja brez nepotrebnih birokratskih ovir. Po napovedih stranke pa se bodo zavzemali tudi za vzpostavitev dialoga na Ekonomsko-poslovnem svetu.
Kot je ob predstavitvi programa poudaril član programskega odbora Vojmir Urlep, je treba govoriti o gospodarski rasti, ki pomeni tako razvojni preboj kot tudi zagotavljanje sredstev za pokrivanje družbenih potreb. Zato so po njegovih besedah ključne tri usmeritve, in sicer zeleni prehod, poviševanje dodane vrednosti in digitalna preobrazba.
Vztrajajo pri spremembi sistema parlamentarnih volitev z uvedbo neobveznega relativnega prednostnega glasu na ravni volilnih enot. Zavzemajo pa se tudi za strokovno in neodvisno sodstvo in medije, vzdrževanje dialoga s strokovno javnostjo in predstavniki civilne družbe, so še poudarili v predstavitvah programa, ki so ga nato z večinsko podporo tudi potrdili.
Z opozicijskimi SD, Levico in SAB je sicer LMŠ sklenila sporazum o povolilnem sodelovanju, a na volitvah bo vsaka stranka nastopila samostojno, je spomnil Šarec. Po njegovih besedah se v LMŠ ne ukvarjajo z drugimi strankami, ampak želijo pokazati svoj program ter kako vidijo prihodnost, saj so pred Slovenijo veliki izzivi, med drugim ureditev zdravstvenega sistema, zelena transformacija, ureditev javnih financ, preobrazba gospodarstva in reševanje stanovanjske problematike mladih. ""To nas zanima v prihodnosti, metanja polen pod noge se nikoli nismo šli in se ga tudi ne bomo,"" je poudaril Šarec.
Ob tem je še poudaril, da v stranki ""danes govorijo enako, kot so govorili leta 2018"". Po njegovih besedah se, ko so bili v vladi, niso oklepali oblasti, po volitvah pa bodo ravnali enako, kot so ravnali v preteklosti. ""Imeli bomo visoke standarde, kar je danes, ko nihče ne prevzame odgovornosti, znanstvena fantastika,"" je dejal.
Zbrane sta nagovorila tudi podpredsednica stranke in poslanka Jerca Korče in podpredsednik stranke Igor Žavbi, ki je poudaril, da so v njihovih vrstah posamezniki vseh generacij in družbenih slojev ter dodal, da verjame, da bodo imeli v prihodnjem letu še več članov.
Vodja poslanske skupine Brane Golubović je dejal, da so ljudje ključ za rešitev vsakega družbenega izziva in dodal, da izzivov ni malo. Kritičen je bil tudi do trenutne vlade. ""V LMŠ verjamemo, da to ni Slovenija, ki si jo želimo, zato nismo in ne bomo tiho,"" je dejal.
Slišati pa je bilo tudi pozdrave iz tujine, med drugim evropskega poslanca Stephana Sejourna, sicer predsednika evropske skupine Renew Europe, katere članica je tudi LMŠ. Sejourne je ob tem izrazil podporo LMŠ pri ""razkrivanju zlorab trenutne vlade in menjavi oblasti v Sloveniji"". Po uvodnih govorih so udeleženci začeli razpravo o programu stranke.
"
https://www.24ur.com/novice/slovenija/tnp-ob-vzpostavitvi-mirnih-obmocij-omejuje-dostope-na-pokljuki.html,TNP zaradi divjih petelinov omejuje dostope na Pokljuki,"Javni zavod Triglavski narodni park (TNP) je v okviru projekta za izboljšanje stanja vrst in habitatnih tipov septembra na gozdne ceste na Pokljuki postavil več zapornic za vzpostavitev mirnih območij za divjega petelina. Zapornice so presenetile obiskovalce, TNP pa obljublja okrepitev informiranja.","
V okviru projekta Vrh Julijcev je na območju Pokljuke predvidena uveljavitev devetih mirnih območij za divjega petelina in treh mirnih območij za aktivna visoka barja. Na barjih bo vzpostavljen režim popolne omejitve dostopa na barjanske površine. Na mirnih območjih za divjega petelina pa je predvidena časovna omejitev dostopa oziroma izključno uporaba označenih poti.
Kot je pojasnil vodja oddelka TNP za varstvo narave Andrej Arih, se na mirnih območjih omejuje prosta raba prostora. Tako obiskovalci do približno 800 hektarjev zemljišč na Pokljuki ne bodo mogli več prosto dostopati in se na njih ukvarjati s pohodništvom, nabiralništvom ali drugimi dejavnostmi. Na vstopne poti bodo postavili opozorilne table, že septembra pa so na Pokljuki, kjer je 17 zapornic že od prej, postavili dodatnih 11 zapornic, in sicer na gozdne ceste, kjer bi motorni promet negativno vplival na življenjski prostor divjega petelina. Zapornice so namestili predvsem na krožno cesto od Kranjske planine do planine Zajavornik in nazaj proti Viševniku.
Nekatere zapornice spuščene le določena obdobja, predvidena kazen v višini 500 evrov
Kot je zagotovil Arih, so se partnerji projekta, med katerimi sta tudi Planinska zveza Slovenije in Turizem Bohinj, kar nekaj časa usklajevali glede lokacij zapornic. Pri tem so sodelovali tudi drugi deležniki, od javne gozdarske službe in lastnikov zemljišča do Društva za opazovanje in proučevanje ptic Slovenije. Režimi dopustne uporabe odsekov gozdnih cest z umeščenimi zapornicami so različni in lahko vključujejo omejitev uporabe preko celega leta ali pa ta velja le v obdobju največje občutljivosti divjega petelina. Kjer je tako, bodo zapornice v delu leta, ko omejitev ne velja, dvignjene in bodo dovoljevale uporabo gozdnih cest.
Nadzor nad spoštovanjem omejitev bo izvajala naravovarstvena nadzorna služba TNP. ""Na začetku bomo ljudi osveščali in informirali, v prihodnosti pa je predvidena tudi strožja kaznovalna politika,"" je povedal vodja omenjene službe Sašo Hrovat in dodal, da so predvidene kazni v višini 500 evrov.
Najprej bodo sicer veliko pozornost namenili širši akciji informiranja, ki pa je niso izvedli času postavitve zapornic, kar je pri nekaterih obiskovalcih povzročilo precej slabe volje. Dogajalo se je celo, da so nekateri z vozili ostali ujeti za zapornicami, ki so bile sprva dvignjene, potem pa spuščene. V javnem zavodu TNP sedaj obljubljajo, da bodo skrbeli za sprotno spuščanje zapornic in tudi za boljšo informiranost.
Kot so pojasnili, so v zvezi s projektom sicer vodili intenzivno komunikacijo z javnostjo v začetku lanskega leta. Vendar nato lani zaradi epidemije niso označili mirnih območij, letošnjo jesen pa so zapornice obiskovalce presenetile. V javnem zavodu TNP se jim opravičujejo, sicer pa verjamejo, da bo večina obiskovalcev Pokljuke uvedene omejitve sprejela z razumevanjem.
Dodatne zapornice na Pokljuki za zdaj niso predvidene
Kot zagotavljajo, so zapornice na Pokljuki v prostor umeščene izključno na odsekih gozdnih cest, kjer bi nenadzorovana splošna raba izničila pomen in namen mirnih območij, pomembnih za občutljive ogrožene vrste. Za zdaj kakšne dodatne zapornice na Pokljuki niso predvidene. Od tega, kako se bo ta režim obnesel na Pokljuki, pa bo odvisno, ali bodo podobne ukrepe v prihodnje uveljavili tudi na nekaterih drugih območjih parka, kjer je pritisk obiskovalcev prav tako velik in lahko negativno vpliva na preživetje divjega petelina, belke in ruševca, in sicer predvsem na določenih gozdnih območjih južnih bohinjskih planin.
""Obisk parka se v zadnjih letih zelo povečuje in posledično so prizadete tudi določene živalske in rastlinske vrste. Videli bomo, ali je to pravi pristop do realizacije ciljev parka, da se živalim in rastlinam omogoči normalne življenjske pogoje za ohranjanje posameznih vrst,"" je izpostavil Hrovat.
Kot je pojasnila vodja informacijsko-izobraževalne službe TNP Majda Odar, so vzpostavljene pohodne in turnosmučarske trase, kjer so obiskovalci zaželeni. So pa tudi območja, ki jih živalski svet potrebuje za osnovne funkcije za preživetje zime in za reprodukcijo v pomladanskem času. Na mirnih območjih zato v določenem delu leta gibanje dovoljeno samo na označenih poteh ali pa so prehodi povsem prepovedani. Gre pa za relativno majhna območja, je zagotovila.
"
https://www.24ur.com/novice/inspektor/zenske-v-filmu.html,Ženske v filmu,"V 25 letih so ženske režirale 23 celovečercev, moški 146. Povprečen filmski proračun za režiserja je po podatkih Slovenskega filmskega centra milijon evrov, za režiserko 800 tisočakov. Zakaj so režiserji bolje plačani, zakaj dobijo več priložnosti?","
V Sloveniji smo prvi celovečerni film, pod katerega se je podpisala ženska, dobili leta 2002. To je bil film Varuh meje režiserke Maje Weiss. Od tedaj ženske režirajo več, a še vedno manj kot moški. V filmu – kot je tudi prav – šteje kakovost, šteje dober film. A pogoji morajo biti enaki za vse – za ustvarjalce in ustvarjalke. Še posebej v tako zahtevni, pogosto celo brutalni industriji, kot je filmska, v kateri te, če nisi ves čas prisoten, pozabijo čez noč.
Izvirni greh, da v filmskem svetu velja moška dominanca, najbrž izhaja iz patriarhalnih vrednot, ki zaznamujejo našo družno in okolje, razmišlja Sonja Prosenc, ena najbolj prepoznavnih slovenskih režiserk in avtorica Zgodovine ljubezni, slovenskega kandidata za tujejezičnega oskarja, ki je prejel že 13 mednarodnih in domačih nagrad. Film jo je uvrstil v Zlati album evropskih režiserk, v žlahtno petdeseterico najboljših režiserk stare celine zadnjih 20 let. ""Vsi smo nekako navajeni na ta dominantno moški pripovedni kanon, to nam je blizu in drugi pogledi se nam zdijo tuji, neenakovredni.""
Podatki so zgovorni: v evropskem prostoru deluje le petina režiserk, ki so v obdobju med letoma 2003 in 2017 realizirale vsaj en celovečerni film. V slovenskem filmskem sektorju po zadnjih podatkih ustvarja 44 odstotkov režiserk in 56 odstotkov režiserjev – razlika torej ni velika. Od leta 2011 podpora projektom filmskih ustvarjalk raste. Tudi pri nekaterih razpisih, denimo za razvoj scenarija, in pri kratkih filmih so režiserke enako uspešne kot režiserji. A pozor: v okviru nacionalnega filmskega programa smo med letoma 1995 in 2020 dobili 23 celovečercev, pod katere so se podpisale ženske, in kar 146 moških filmov. In še to: moški filmi so bolje plačani. Povprečen filmski proračun za režiserja znaša slab milijon evrov, za režiserko dobrih 800.000 . Povprečna podpora filmskega centra režiserjem je 400 tisočakov, režiserkam slabih 300. Maksimalen filmski proračun za moške je skoraj dva milijona 400.000, za ženske režiserke pa milijon evrov in pol.Neprimerni komentarji na snemanjih
""Nikoli se nisem počutila kot nekdo, ki bi se aktivno boril za ženske pravice v filmskem svetu, a glede na to, da so številke pri plačah res različne, se mi zdi pomembno, da zahtevamo enake možnosti, da smo enako plačane za enako delo,"" pravi mlada režiserka Maja Doroteja Prelog. Slabih izkušenj s snemanj nima – z izjemno kakšne seksistične opazke profesorjev na Akademiji za gledališče, radio, film in televizijo. Tudi Sonja Prosenc pravi, da so ekipe profesionalne in da na snemanju nikoli ne razmišlja o tem, da je ženska. ""Sem pa doživela tak seksističen izpad člana ekipe in si mislila 'Okej, požrem, grem naprej'. Medtem pa je imel naš glavni igralec, Kristoffer Jonner, ki prihaja iz drugega okolja, iz Norveške, kjer so standardi drugačni, popolnoma drugačno reakcijo in se mu je zdelo, da bi moral ta človek še isti dan zapustiti snemalni studio."" In to je ključno: ničelna toleranca, je jasen režiser in scenarist, predsednik Društva slovenskih režiserjev, Matevž Luzar.Neenakost med spoloma je tema zadnjih let
O neenakosti med avtorji in avtoricami v slovenskem filmu so govorili tudi na letošnjem Liffu. Direktor festivala, Simon Popek, pravi: ""To je postalo zelo pomembna tema zadnjih let zaradi spolnih škandalov – najprej v ZDA, potem pa v Evropi, tudi pri nas.""  Popek poudarja, da so bile slovenske avtorice dolgo v ozadju, še posebej režiserke. Pa ne le pri nas, temveč tudi v največji filmski industriji, v Hollywoodu. Najprestižnejšo filmsko nagrado oskar je prva režiserka prejela šele leta 2010 – to je bila Kathryn Bigelow za film Bombna misija. Sočasno z gibanjem Me too  – Jaz tudi, ugotavlja Popek, so se filmski festivali po svetu zavezali enakosti spolov, da bodo torej režiserke zastopane v enakem številu kot moški kolegi. Pod tretjino filmov na Liffu so se podpisale režiserke, v tekmovalnem programu se je pomerilo pet kandidatk od skupno desetih kandidatov. Glavno nagrado vodomec je prejel film Pohodi plin iranskega režiserja Panahija, nagrada za najboljši kratki film pa je šla Špeli Čadež za Steakhouse,  animirani film o nasilnem razmerju v družini dveh s pravo mero začinjenosti in tehnično briljantnostjo, je zapisala Liffova komisija.Režiserka je letos slavila tudi na portoroškem festivalu slovenskega filma. Film Prasica, slabšalni izraz za žensko, pod katerega se je podpisala Tijana Zinajić, je odnesel kar šest vesen, tudi vesno po izbiri občinstva. Vesno za najboljši celovečerni film je pred Tijano Zinajić leta 2018 dobila še Urša Menart. Vesno za najboljšo režijo je doslej prejelo 17 moških in dve režiserki, že omenjena Maja Weiss za Varuha meje in Hanna Slak leta 2017 za film Rudar. Štiri vesne za najboljši scenarij so v zgodovini podeljevanja te nagrade šle scenaristki Melini Pota Koljević, ki je soustvarila Ivana Janeza Burgerja, Katji Colja za Igorja in Roso, Izi Strehar za Prasico in Urši Menart za Luzerko.Urša Menart domače filmske industrije ne občuti kot posel, v katerem je zakoreninjena moška dominanca. Ne več. Je pa bila kot študentka deležna komentarjev, da se loteva moškega poklica. Z nenehnim dokazovanjem je vsem dala vedeti, da zmore. Neprimerne opazke so prihajale le od tistih, ki sem jih ogrožala, pravi. ""Histerične babe in take klasične opazke, kaj pa vem, pa katera je luštna. Ampak vedno od ljudi, ki so čutili, da se njihov čas izteka ali pa da mogoče niso dovolj dobri.""Nujna je sistemska ureditev filma
23 celovečercev režiserk v zadnjih 25 letih predstavlja 13 odstotkov vseh sofinanciranih celovečernih filmov. S tem deležem ostaja Slovenija pod evropskim povprečjem. Nad njim so Nizozemska, Švedska, Latvija, Norveška, Avstrija, Finska, Danska, Nemčija in tudi Hrvaška.
""Slovenski film je predolgo temeljil na nekem gverilskem entuziazmu, to je blazno eksplodiralo konec 90. let, ko so digitalne kamere postale tako kakovostne, da si lahko s tem filmom šel v kinematografe, ampak tako posnameš prvi film, potem pa želiš normalne produkcijske razmere,"" našo sceno opisuje Popek. Nataša Bučar, direktorica Slovenskega filmskega centra, dodaja: ""Za Švedsko smo zaostali 110 let. 110 let kasneje smo dobili prvo žensko režiserko."" Zato si v SFC-ju prizadevamo motivirati avtorice, da si bodo upale stopiti na področje filma in na njem vztrajale, še poudarja Bučarjeva. Gibanje za enakopravnost med spoloma v avdiovizualni branži po Evropi je nedvomno vse spodbudilo k odpiranju prostora za avtorice, k premiku se na bolje.
Kaj pa razmere v slovenskem filmu? Izgubljeno koronsko leto in blokada denarja za filmarje vse do zadnjega lanskega dne sta povzročila zamike v snemanju in postprodukciji. Napoved za prihodnje leto je boljša: 6 milijonov in pol za Slovenski filmski center, a pozor: to je še daleč od obljubljenih 11 milijonov. 11 milijonov je namreč zaveza, sprejeta na parlamentarnem Odboru za kulturo leta 2018. Nataša Bučar opozarja: ""Smo na dobri polovici 11 milijonov, ki smo se jih nadejali do leta 2022, kot je predvideval sklep takratnega Odbora za kulturo, ki deluje še danes.""Na pristojnem kulturnem ministrstvu odgovarjajo: vsak film je najprej odvisen od domačega trga in slovenski trg ni samozadosten. Zato, pravi sekretarka Irena Ostrouška, ""bi bilo dobro, da bi bilo sredstev čim več, zlasti sedaj, ko se je tudi s Festivalom slovenskega filma in Liffom pokazalo, da je konstantno vlaganje v filme in talente dalo rezultat.""A rezultatov na dolgi rok ni brez strategije nacionalne kulturne politike, ki mora doseči konsenz. ""V neki meri imamo strategijo razvoja. Ali je to dovolj? Je na mestu vprašanje, ali bi veljajo to nadgraditi s kakšnimi drugimi premisleki?"" se sprašuje Ostrouška. Matevž Luzar je jasen. Najprej potrebujemo jasno nacionalno politiko, ki bo film primerno finančno podprla. To je teh 11 milijonov na leto. Potem pa lahko iščemo tudi zunajproračunske vire, tako kot to odlično počnejo naši sosedje Hrvati. Luzar opozarja še: ""Politika naj film postavi na seznam prioritet in ga uporabi za promocijo države, za mednarodno prepoznavnost.""
Imamo namreč znanje, talente, zgodbe. Slovenski film je del naše identitete, znamo narediti dober film, dobre serije. Zato je nujna drugačna zavest politike.
Celoten prispevek si poglejte na voyo.
 
"
https://www.24ur.com/novice/slovenija/medvedova-komisija-nadaljevala-z-zaslisanji-isic.html,Policista Glavič in Rupnik zanikala politične pritiske na njuno delo ,"Komisija DZ, ki preiskuje sum političnega vmešavanja v delo Policije, je zaslišala nekdanjega vodjo oddelka za javni red in mir na ljubljanski policijski upravi (PU) Nermina Isića, direktorja PU Ljubljana Janeza Rupnika in nekdanjega direktorja PU Ljubljana Boštjana Glaviča. Tako Rupnik kot Glavič sta zanikala morebitne politične pritiske na njuno delo. Vodja komisije pa je sporočil, da je politika kadrovsko na vseh ključnih mestih v policiji že dosegla svoje, zato se boji, da bo v prihodnjih posredovanjih policije še več represije, da bi bila bolj všeč politiki.","Nermin Isić je takrat v operativnem štabu vodil varovanje neprijavljenega shoda. Po njegovi oceni so ukrepali strokovno, zakonito in sorazmerno ter z ukrepanjem preprečili množične kršitve javnega reda in miru. Po koncu shoda je po njegovih besedah nekdanji direktor PU Ljubljana Boštjan Glavič od generalnega direktorja Policije Anton Olaja dobil tudi sporočilo, da so dobro opravili delo.
Kmalu zatem, v nedeljo, je Olaj nad delom PU Ljubljana odredil strokovni nadzor, saj da se je pojavil dvom v nepristransko delovanje Policije in kršitev človekovih pravic vsem udeležencem shoda, je povedal. Dopolniti so morali tudi poročilo po končanem varovanju, in sicer z opredelitvijo, kdo je dal ukaz za posredovanje ob Prešernovem spomeniku. Tega je izdal Isić, je povedal in dodatno pojasnil, da z milejšimi ukrepi na javnem kraju niso uspeli vzpostaviti javnega reda in miru.
Strokovni nadzor je po njegovih besedah ugotovil, da je Policija z ukrepi preprečila hujše in množične kršitve javnega reda in miru, ukrepi so bili zakoniti in sorazmerni, uporaba prisilnih sredstev je bila najmilejša, glede dvoma o nepristranskosti pa so ugotovili nekatere nepravilnosti. Kmalu zatem je Isić prejel opozorilo pred odpovedjo delovnega razmerja. Kot je pojasnil, so mu očitali kršitev načela enakopravne obravnave in enakopravnosti pred zakonom, ker naj bi bili njegovi ukazi usmerjeni samo zoper eno skupino.
Isića je omenjeni delovnopravni ukrep zelo prizadel. Povedal je, da v 37 letih dela v Policiji ni imel nobenih težav, nikoli ni bil v disciplinskem postopku, ocenjuje, da je vedno delal strokovno in zakonito. Prav tako ne ve, kako bi s svojimi odločitvami krnil ugled policije, kar so mu tudi očitali. Na izrečeni ukrep ni imel možnosti pritožbe, kar ga je privedlo do tega, da se je odločil za upokojitev.
Isić je še povedal, da sta se pred začetkom junijskega shoda v vodstvu varovanja oglasila minister za notranje zadeve Aleš Hojs in Olaj. Seznanil ju je z ukrepi, ker pa sta se oglasila pred začetkom shoda, nista imela vpogleda v dogajanje, prav tako nista mogla vplivati na odločitve. Na vprašanje, ali bi lahko sama navzočnost ministra vplivala na njegovo ravnanje, je Isić zatrdil, da ne in da je sam sprejemal strokovne odločitve.
Na dodatno vprašanje, kakšna je sicer praksa Policije pri varovanju shodov, ko na njih vdre provokator ali skupina provokatorjev, je Isić pojasnil, da policisti kršitve poskušajo preprečiti že pred samim shodom, če pa do njih pride, pa odstranijo kršitelje, ki so z njimi začeli.
Nekdanji direktor PU Ljubljana Glavič zanikal morebitne politične pritiske na njegovo delo
Boštjan Glavič, ki je PU Ljubljana vodil do 30. septembra, je na seji komisije DZ zanikal morebitne politične pritiske na njegovo delo. Opomin pred odpovedjo delovnega razmerja pa je dobil, ker je bila 25. junija na protestu na Prešernovem trgu ukazana odstranitev t. i. rumenih jopičev. Ukaz za posredovanje na protestu ob Prešernovem spomeniku je dal vodja varovanja Nermin Isić, ki je prav tako dobil opomin pred odpovedjo delovnega razmerja, je danes povedal Glavič, ki je ljubljansko policijsko upravo začel voditi konec marca.
Zagotovil je, da so policisti ob posredovanju na protestu delali strokovno in zakonito, hkrati pa so preprečili hujše kršitve javnega reda in miru. Poziv protestnika Jaše Jenulla policiji, naj odstrani t. i. rumene jopiče, pa na delo policije ni vplival, je poudaril na seji opozicijske preiskovalne komisije.
V času, ko je vodil ljubljansko policijsko upravo, državni sekretar na ministrstvu za notranje zadeve Franc Kangler nikoli ni prišel k njemu, minister za notranje zadeve Aleš Hojs pa samo enkrat, in sicer skupaj z generalnim direktorjem policije Antonom Olajem pred protesti 25. junija. Zanikal je, da bi jim minister predlagal kakšne ukrepe, ampak je Hojsa le zanimalo, ali so pripravljeni na protest. Potrdil je, da so morali za Generalno policijsko upravo pripraviti seznam 30 policistov, ki so ukrepali proti rumenim jopičem. ""To je bilo malce nenavadno,"" je priznal. A seznam so morali poslati na Generalno policijsko upravo, ne politiki, je opomnil ob vprašanju, ali bi lahko zahtevo po tem seznamu označil kot politični pritisk.
Na vprašanje o vlogi Alojza Sladiča v operativnem štabu 25. junija pa je dejal, da je bila njegova naloga kot predstavnika uprave uniformirane policije nuditi strokovno pomoč. Glaviču ni znano, zakaj prav on, prav tako ni vedel, da je bil Sladič v kadetski šoli leta 1990 in 1991 obravnavan kot ekstremist, ker naj bi nosil nacistične simbole in poveličeval nacizem.
Glavič je opomin pred odpovedjo delovnega razmerja, ki se je po njegovih besedah zagotovo nanašal na dogajanje 25. junija, sprejel kot dokončnega. ""Nisem ga želel problematizirati,"" je zatrdil. A osebno ga je doživel kot nezaupnico. Ocenil je, da je bilo zaupanje med njim in generalnim direktorjem policije Olajem porušeno in da bo zato težko še naprej opravljal delo na mestu direktorja ljubljanske policijske uprave. Olaja je zato prosil, da ga premesti. Tako je zdaj pomočnik direktorja Policijske akademije v Tacnu.
Direktor ljubljanske PU: Ukrepanje policije 5. oktobra je bilo strokovno in zakonito
Janez Rupnik je zanikal očitke, po katerih naj bi policija na protestih 5. oktobra prekomerno uporabila plinska sredstva in vodni curek. Ukrepanje policije je bilo strokovno in zakonito, je zatrdil. ""Vsi primeri so bili pretehtani,"" je zatrdil Rupnik, ki je na čelu Policijske uprave (PU) Ljubljana od 1. oktobra. Protestniki so se nasilno upirali policistom, je pojasnil. Po njegovih besedah so protestniki na vseh lokacijah ves čas delovali proti policiji.
Na ugotovitve iz poročila strokovne komisije, da so bili plinski naboji uporabljeni nepravilno, pa je dejal, da se je zaradi stresne situacije lahko zgodila manjša nepravilnost. Določenih stvari pri uporabi prisilnih sredstev po njegovih besedah ni mogoče predvideti. Sicer pa so občane že dan prej posvarili pred neprijavljenim shodom. Ob tem je izpostavil, da zakonodaja ne sledi dogajanju v praksi, zato ima policija pri varovanju neprijavljenih protestov zelo težko nalogo.
V operativni štab sta po njegovih besedah 5. oktobra prišla tudi državni sekretar na ministrstvu za notranje zadeve Franc Kangler in generalni direktor policije Anton Olaj, da bi videla, ""kakšna je situacija"". Pri tem je Rupnik zanikal, da bi Kangler dal kakšna navodila policiji. Na vprašanje, ali bo zaradi ugotovljenih nepravilnosti odstopil z mesta direktorja PU Ljubljana, pa je zatrdil, da ne bo.
Po koncu seje je predsednik preiskovalne komisije Medved ocenil, da so tisti, ki so na protestih 5. oktobra odločali, kako bodo ravnali, zelo dobro vedeli, kaj se je zgodilo s tistimi, ki so 25. junija po prepričanju politike premalo ostro nastopili proti protestnikom.
""Da bi upravičili pričakovanja politike, so ravnali še ostreje, kot bi bilo treba, ter naleteli na aplavz politike in na pohvalo, da je policija, ki vsevprek strelja z naboji, končno moderna evropska policija,"" je dejal v izjavi za medije. Politika je kadrovsko na vseh ključnih mestih v policiji po Medvedovih besedah že dosegla svoje, zato se boji, da bo v prihodnjih posredovanjih policije še več represije, da bi bila bolj všeč politiki.
Komentiral pa je tudi nedavno objavljeno poročilo strokovne komisije, ki jo je po shodu 5. oktobra v Ljubljani imenoval generalni direktor policije Anton Olaj. Ocenila je, da so policisti prisilna sredstva uporabili strokovno in zakonito, kljub temu pa je opozorila na nekatere nepravilnosti. Slednje je izpostavil tudi Medved. ""Tudi komisija, ki jo je ustanovila policija, ni mogla mimo nekaterih dejstev, na katere smo opozarjali, namreč da je šlo za prekomerno uporabo prisilnih sredstev, solzivca in vodnega topa. To je zapisala črno na belem,"" je dejal.
Komisija je danes z ugotovitvami poročila soočila direktorja ljubljanske policijske uprave Rupnika. ""Frapantna je ugotovitev, da se njemu to ne zdi popolnoma nič sporno in na vprašanje, ali lahko v prihodnje, če bo prišlo do uporabe prisilnih sredstev, ponovno pričakujemo streljanje plinskih nabojev na prazne trge, skomigne z rameni, da je pač situacija na terenu takšna, da je težko odgovarjati, kaj in kje so bo zgodilo,"" je še izpostavil Medved.
"
https://www.24ur.com/novice/slovenija/obstanek-ministra-dikaucica-je-predvsem-in-v-prvi-vrsti-poraz-za-naso-drzavo.html,'Obstanek ministra Dikaučiča je predvsem in v prvi vrsti poraz za našo državo',"Je glasovanje o interpelaciji zoper ministra za pravosodje Marjana Dikaučiča dokončno zacementiralo razmerje moči v parlamentu in odpihnilo sanje opozicije, da bi lahko zrušila vsaj enega ministra Janševe vlade, ki mu kljub občasnemu nihanju podpore v parlamentu v ključnih trenutkih uspe zbrati dovolj glasov, tako da vlada svoje ministre ohranja na položaju ne glede na to, kaj počnejo? Tudi zato so oči vse bolj uprte v prihajajoče volitve, na katerih se bodo pojavili tudi novi igralci. Desnosredinski pol naj bi ojačale stranke, združene v gibanje Povežimo Slovenijo, zmago leve sredine na volitvah pa naj bi omogočil vstop Roberta Goloba v politiko, če se bo za to odločil.","Tudi po zadnjih dveh interpelacijah je popolnoma jasno, ""da nekateri ministri niti v svojih vrstah ne uživajo neke prave podpore, po drugi strani pa se je izkazalo, da ima vlada še vedno stabilno podporo v parlamentu"". Tako razplet zadnjih dveh interpelacij komentira predsednik državnega zbora Igor Zorčič. Javnost pa je v Delovi anketi odločno pokazala, da politiki vse manj prevzemajo odgovornost za svoje delo. Tako namreč meni kar 75 odstotkov vprašanih.
V času, ko se javno mnenje in politika polarizirata na levo in na desno s tako rekoč neobstoječo zmožnostjo sodelovanja, pa iščejo v sredini prostor novi politični projekti: Povežimo Slovenijo z že znanimi političnimi imeni, kot so Zdravko Počivalšek, Alojz Kovšca in Franc Kangler, pa Andrej Čuš in Marjan Podobnik. Ta po raziskavi agencije Parsifal kotira na lestvici politične izvoljivosti, ki vodi v parlamentarne klopi.
Že maja je svojo stranko ustanovil nekdanji okoljski minister Jure Leben, ki bo nagovarjal z zeleno politiko, povezujejo pa se tudi župani z Vladimirjem Prebiličem na čelu. Z Našo deželo bo volivce prepričevala nekdanja kmetijska ministrica Aleksandra Pivec, ustanovitev svoje stranke pa je napovedal tudi predsednik parlamenta Igor Zorčič.
Nenazadnje pa se pojavlja tudi vprašanje, kje bo politično pot nadaljeval Robert Golob. ""Ne bom ustanovil lastne stranke, to tako kategorično povem, da ne bi mogel bolj,"" trdi Golob. Vendar pa je pripravljen podpreti projekt, ki mu bo blizu.
Svoje politično preživetje medtem išče stranka DeSUS, ki jo politične ankete komajda še zaznavajo. Volitve bodo sicer, kot je napovedal predsednik Borut Pahor, aprila prihodnje leto.
Že v ponedeljek pa smo lahko v parlamentu videli, kaj pomeni, če minister izgubi podporo koalicijske NSi – zgolj s kratko, petminutno razpravo, brez glasovanja in rušenja ministra. ""Ne vem, zakaj je to presenečenje. Te stvari smo napovedali. Vsaj sam sem jih,"" je dejal prvi mož Nove Slovenije, Matej Tonin. Za naslednji dve interpelaciji, zoper notranjega ministra Aleša Hojsa in okoljskega Andreja Vizjaka, pa v NSi napovedujejo, da bodo po premisleku in premlevanju sprejeli odločitev, kako glasovati.
'Cilj vlade sta le njen obstanek na oblasti in kadrovanje'
""Volitve bodo, kot kaže, redne. V LMŠ sicer še vedno mislimo, da je vsak dan, ko je na vrhu ta vlada, zamujena priložnost,"" pravi Jerca Korče iz vrst LMŠ, ki dodaja, da sta cilj vlade le njen obstanek na oblasti in kadrovanje v energetiki, namesto da bi se ukvarjala s trenutno epidemiološko situacijo v državi.
Da bo vlada zdržala do konca mandata, je prepričan tudi SMC-jev Gregor Perič. Do volitev bi si sicer želel, da bi opozicija ""premogla vsaj nekaj konstruktivnosti in da ne bi spotikala vsaj tistih projektov, ki so že v teku"". O interpelacijah pa pravi, da jih vlagajo na vsaka dva meseca in da je to vse, kar znajo: ""To je vse, kar poleg konstruktivnih nezaupnic in vseh ostalih razdiralnih stvari znate in ponujate.""
Korčetova: Ko že mislimo, da smo dosegli dno, gre koalicija še nižje
Da so v SMC s tem, kar je minister Vizjak naredil v času tega mandata, zadovoljni, še dodaja Perič. Od ministra pa bi si želel dodatna pojasnila o dogajanju pred časom trenutne vlade.
Pravosodni minister Marjan Dikaučič je medtem – tako kot že pred njim šolska ministrica Simona Kustec – prestal ponedeljkovo interpelacijo. ""Obstanek ministra je predvsem in v prvi vrsti poraz za našo državo,"" je jasna Korčetova. Da v tej vladi nihče več ne odgovarja za nič, ""ko že mislimo, da smo dosegli dno, pa gre koalicija še nižje"", je kritična.
""Govorimo o tem, da imamo ministra za pravosodje, ki je v izvršni veji oblasti in je v sodni preiskavi pred sodiščem zaradi suma utaje davkov. Ne najdem več besed. Kam peljemo to politiko in kaj sploh še je standard za odstop?"" se sprašuje sogovornica. Včasih so bili standardi povsem drugačni, še dodaja. 
Perič ji medtem odgovarja, da se je v njihovi vladi pokazalo, da so znali v LMŠ rušiti predvsem svoje ministre. ""Ena interpelacija na dva meseca v tej vladi ni nobeno presenečenje. Nobena od njih ni bila uspešna, vse argumentacije, ki jih poslušamo, pa so bile pojasnjene,"" dodaja. Da niso bili uspešni pri nobeni interpelaciji do zdaj, prav tako pa jim tudi ni uspelo preprečiti sprejetja proračuna in izvolitve novega ustavnega sodnika, našteva.
""Vse, kar nam ponujate, je neka destrukcija, nesodelovanje, razbijaštvo in spotikanje. Ne ponujate pa nobenih kreativnih rešitev ali konstruktivnih predlogov,"" še dodaja Perič, ki meni, da ta trda blokovska delitev na levo in desno sredino ne bo prinesla nobenih rezultatov. ""To, kar ponujate v koaliciji KUL – neko izključevanje, neko nezmožnost sodelovanja in težave, ki jih imate v svojih vrstah – to ni tisto, kar Slovenija v tem trenutku potrebuje. Potrebujemo namreč zelo konkretne rešitve.""
Spoštovanje osnov pravne države
Korčetova medtem odločno, da gre za to, da je treba spoštovati osnovne standarde pravne države: ""Spoštovanje ustave in tega, da morajo biti postavljeni neki kriteriji. In politična odgovornost, predvsem do države ter do prebivalk in prebivalcev.""
Ob tem izpostavlja, da zaupanje v politiko in vlado močno pada. Ob tem dodaja, da je neenotnost idej v politiki dobra – ""da soočamo ideje, da nismo enotni, da vsebinsko soočamo, kako pripraviti boljše zakonodajne predloge"". ""Če pa od LMŠ pričakujete enotnost oz. podporo pri ravnanju, kot je na primer nespoštovanje ustave, da podpirate ministra za pravosodje, ki je v sodni preiskavi pred sodiščem … Kam smo zašli in kam gremo?"" se sprašuje.
Poudarja, da morajo postavljati meje politične odgovornosti. S tem namreč dajejo ljudem zgled, da tudi oni spoštujejo ukrepe. Po njenem mnenju je vlada na tem mestu pri epidemiji popolnoma zavozila.
Medtem pa ji Perič očita, da je LMŠ ob začetku epidemije odstopila in da tako ni prevzela odgovornosti. Očita ji tudi zavračanje dialoga v politiki. A Korčetova: ""Dialog je seveda osnova politike. Z njim pridemo do boljših vsebinskih rešitev. Ne poznam države na svetu, ki bi se v času epidemije ukvarjala s tem, kako zrušiti Slovensko tiskovno agencijo, namesto da bi se ukvarjala z virusom. Da bi bili dialoški v primeru Dikaučiča – tukaj enostavno ne gre iskati dialoga. To ni politika, to je vse kaj drugega.""
Ko pridejo do vsebinskih zadev, pa vlada ne upošteva nobenega od njihovih predlogov, še pravi Korčetova. ""Če bi ga, si pa upam trditi, da bi bila situacija danes zelo drugačna."" Vladi očita, da se je umaknila od epidemije in da ji gre le še za volitve.
""Verjamem, da se v politiki marsikdaj o marsičem ne strinjamo, vendar pa to še ne pomeni, da se za isto mizo ne bi usedli le zato, ker nam nekdo ni všeč, ker je nekdo v preteklosti naredil nekaj, kar nam ne ustreza,"" pa še pravi Perič.
"
